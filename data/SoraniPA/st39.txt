ئافره‌تی كورد په‌روه‌ر و خێرخواز و خه‌مخۆری ئافره‌تانی كوردستان، حه‌پسه‌خانی کچی مه‌عرووفی به‌رزنجی نه‌وه‌ی كاك ئه‌حمه‌دی شێخ و ئامۆزای شێخ مه‌حموودی مه‌لیكی كوردستان و هاوسه‌ری شێخ قادری حه‌فید و ناسراو به "حه‌پسه‌خانی نه‌قیب"، له ساڵی 1891دا له شاری سلێمانی هاتۆته دنیاوه.

 



حه‌پسه‌خان له‌و بنه‌ماڵه‌ گه‌وره ئایین و زانست په‌روه‌ره خزمه‌تگوزاره‌ی كورد په‌روه‌رده بووه و بووه‌ته یه‌كێك له ئافره‌ته هه‌ره به‌ناوبانگه‌كانی كوردستان، چونكه ژنێكی به‌خشنده‌ی چاوتێر و خێرخواز بووه و گه‌لێك زمان شیرین و ده‌روون پاك بووه، دیوه‌خانه‌كه‌ی هه‌رده‌م پڕ له ئافره‌تی شاری سلێمانی و ده‌ورو به‌ری بووه و هه‌ر ئافره‌تێك تووشی كێشه‌یه‌كی كۆمه‌ڵایه‌تی یا دارایی بووبێ و زۆریی لێكرابێ، په‌نای بردۆته به‌ر حه‌پسه‌خان و ئه‌ویش به‌دڵێكی فراوانه‌وه له كێشه‌كه‌ی كۆڵیوه‌ته‌وه بۆی چاره‌سه‌ر كردووه و زۆر جاریش یارمه‌تییه‌كی باشی دارایی ئه‌و جۆره ئافره‌تانه‌ی داوه

، تاوای لێهاتوه نه‌ك هه‌ر له ناو ئافره‌تاندا ڕۆڵ و نرخی كۆمه‌ڵایه‌تی خۆی هه‌بێت، به‌ڵكو له ناو هه‌موو خه‌ڵكی كوردستاندا ڕێزو پایه‌یه‌كی تایبه‌تی بووه و له‌و كاته‌ی كه ماڵ و دیوه‌خانه‌كه‌ی حه‌پسه‌خان بوو بووه قوتابخانه‌یه‌كی كۆمه‌ڵایه‌تی كورد و ئافره‌تان لێیه‌وه فێری ڕه‌وشتی به‌رزی كۆمه‌ڵایه‌تی ده‌بوون، له هه‌مان كاتیشدا مه‌ڵبه‌ندێكی به‌رزی نیشتمانپه‌روه‌ریش بوو، ئافره‌تان له‌و مه‌ڵبه‌نده كۆمه‌ڵایه‌تییه‌ی ئه‌و شێره‌ژنه كورده، هه‌ستی كوردایه‌تییان ده‌رورووژا و بیری ڕامیاریان له‌لا په‌روه‌رده ده‌بوو.

 
له‌وكاته‌ی كه له كۆڕ و كۆبوونه‌وه‌ی ئافره‌تاندا باسی جلوبه‌رگی ئاڵ و واڵای ژنان و باسی ئه‌م و ئه‌و ده‌كرا، ده‌بینرا له كۆڕ و دیوه‌خانی حه‌پسه‌خاندا هه‌رباسی ڕه‌وشت پاكی و كورد په‌روه‌ریی و مافی نه‌ته‌وایه‌تی كورد و ئازادیی خاكی كوردستان ده‌كرا. 
ئه‌م ئافره‌ته تێكۆشه‌ره كوردپه‌روه‌ره‌ دڵسۆزی كوردستان، له ساڵی 1930دا نامه‌یه‌كی ڕامیاری مێژووی بۆ ڕێكخراوی "كۆمه‌ڵه‌ی نه‌ته‌وه‌كان" له "جنێف" نووسی و به‌ ڕاشكاوی داوای مافی چاره‌نووسی كوردی كرد له‌سه‌ر خاكی كوردستان و ئه‌و داوا كارییه‌ ئه‌و ئافره‌ته مه‌زنه ده‌نگێكی باشی دایه‌وه، به‌ تایبه‌تی له‌وسه‌رده‌مه تاریكه‌ی كورد پێی تێده‌په‌ڕی


كاتێكیش كه كۆماری دیموكراتیی كوردستان به سه‌رۆكایه‌تی پێشه‌وا قازیی محه‌مه‌د له 1946.01.22دا له مه‌هاباد دامه‌زرا، حه‌پسه‌خان به‌هه‌موو توانایه‌كی دارایی پشتگریی ئه‌و كۆماره‌ ئازیزه ساوایه‌ی كوردی كرد به‌رامبه‌ر به‌و هه‌ڵوێسته‌ی پێشه‌وا سوپاسنامه‌یه‌كی گه‌رمی بۆ نارد و ڕێزێكی زۆری لێنا

 
حه‌پسه‌خان له بواری زانست و په‌روه‌ریی و بڵاوكردنه‌وه‌ی خوێنده‌واری له‌ناو ئافره‌تانی كورددا، ڕۆڵێكی باڵای بووه، بۆیه نه‌ك هه‌ر مایه‌ی شانازیی پێوه‌كردنی ژنانی كورد بووه، به‌ڵكو جێگه‌ی شانازی سه‌رجه‌م میلله‌تی كوردبووه، چونكه جگه له هه‌ڵوێستی چاكه خوازیی كۆمه‌ڵایه‌تی و خزمه‌تگوزاریی خه‌ڵك و یارمه‌تی دانی هه‌ژار و كورد په‌روه‌ریی پڕ له دڵسۆزی و ڕاستگۆیی، هه‌ڵوێستێكی به‌رزیشی بووه به‌رامبه‌ر به‌كردنه‌وه‌ی قوتابخانه‌ی ئافره‌تان بۆ له‌ناوبردنی نه‌خوێنده‌واریی كه ئه‌وساكه ده‌ردێكی كوشنده‌ی كۆمه‌ڵایه‌تی نێو كۆمه‌ڵگه‌ی كورده‌واریی بوو و له سه‌دا یه‌كی ئافره‌تانی كورد خوێنده‌وار نه‌بوون، بۆ ئه‌م مه‌به‌سته‌ش خانوێ خۆی كرده قوتابخانه‌، تا ئافره‌تان ئێواران فێری خوێندن و نووسین ببن، ئه‌و قوتابخانه‌یه‌ش یه‌كه‌مین قوتابخانه‌ی ئافره‌تان بووه له شاری سلێمانی و له هه‌موو كوردستاندا.


ئه‌م ئافره‌ته مه‌زنه چاكه‌خوازه‌ی كورد له ته‌مه‌نی شه‌ست و دوو ساڵیدا له ڕۆژی چوارشه‌ممه‌ی ڕێككه‌وتی 12ی نیسانی 1953دا به نه‌خۆشی شێرپه‌نجه كۆچی دوایی كرد و كه‌لێنێكی گه‌وره‌ی له‌ناو ئافره‌تانی كوردستان به‌جێهێشت


ژیان به هه‌موو لایه‌كی سه‌لماندووه كه شارستانیه‌ت و ئاوه‌دانی له هه‌ر شوێنێكی ئه‌م جیهانه‌دا ته‌نیا به بیر و بۆ چوون و بازووی پیاو دروست ناكرێ، به‌ڵكو ده‌‌بێ هاوكاریی ئافره‌تیشی له‌گه‌ڵدا بێ، له كۆمه‌ڵی كورده‌واریی خۆشماندا له سه‌رده‌مێكی زووه‌وه گه‌لێ ئافره‌تی ئازاو لێهاتوو هاتوونه‌ته گۆڕه‌پانی ژیان و ڕۆڵێكی دیار و به‌رچاویان له بنیات نانی كۆمه‌ڵگای كورد و پارێزگاریی كردن له نیشتمان و پێشخستنی زانیاریی له كوردستان له بواره‌جیاجیاكاندا گه‌لێك ئافره‌تی ناوداری مه‌زنی وه‌كو خانزاد خانی سۆران و قه‌ده‌م خێر و مه‌ستووره‌ی ئه‌رده‌ڵانی و حه‌پسه‌خانی نه‌قیب و عادیله خانمی لێهه‌ڵكه‌وتووه و هه‌ر یه‌كه‌یان له بوارێك له بواره‌كانی ژیانی میلله‌تی كورددا خزمه‌تگوزاری خۆیان پشكه‌ش كردوه



ئافره‌تی كارگێری خێڵی گه‌وره‌ و گرانی جاف، خاتوو عادیله خانمی هاوسه‌ری وه‌سمان پاشای جاف كچی عه‌بدولقادر به‌گی ساحێبقڕان بوو، بنه‌ماڵه‌كه‌ی له دوای تێكچوونی فه‌رمانڕه‌وایی میرنشینی بابان له ساڵی 1851دا له سلێمانییه‌وه چۆته ووڵاتی ئه‌رده‌ڵان و عادیله خانم له ساڵی 1859دا له شاری سنه‌ی پایته‌ختی ئه‌رده‌ڵان له دایكبووه و له ناو گه‌وره و سه‌رداره‌كانی ئه‌رده‌ڵان چاوی كراوه‌ته‌وه

 
بنچینه‌ی خوێندن و فێربوونی قورئانی له سه‌رده‌ستی مامۆستای تایبه‌تی مامۆستای تایبه‌تی وه‌رگرتووه تاكو بووه‌ته خوێنده‌وارێكی ڕووناكبیری هۆشیار. 
ئه‌و ئافره‌ته تێگه‌یشتووه له ساڵی 1895دا شووی به وه‌سمان پاشای جاف كردووه له هه‌ڵه‌بجه و دایكی دڵسۆزی "ئه‌حمه‌د موختار جاف"ی شاعیری ناوداری كورد بووه، ئه‌و ڕۆڵه‌یه‌ی به جۆرێكی وا په‌روه‌رده كردووه كه له دوا ڕۆژدا ببێته ڕابه‌ری كۆمه‌ڵگاكه‌ی و دڵسۆزی نیشتمانه‌كه‌ی. له‌ دوای مه‌‌حموود پاشای جاف، سه‌رۆكایه‌تی ئه‌و هۆزه مه‌زنه‌ی كورد، هۆزی جاف ده‌كه‌وێته ئه‌ستۆی وه‌سمان پاشای مێردی عادیله خانم


ئه‌و ئافره‌ته لێهاتووه هۆشیاره ده‌بێته یارمه‌تیده‌رێكی كارای هاوسه‌ره‌كه‌ی و كه وه‌سمان پاشا زیاتر ده‌چێته ناو ساڵانه‌وه، عادیله خانم هه‌موو كاروباری هۆزی جاف سه‌ركه‌وتوونه به‌ڕێوه ده‌بات و ناوبانگی له هه‌موو ناوچه‌ی شاره‌زوور و هه‌ورامان و شوێنه‌كانی دیكه‌ی كوردستانی باشوور بڵاوده‌بێته‌وه و ڕێزێكی زۆری نه‌ك هه‌ر له ناو خێڵه‌كانی دیوی كوردستانی ڕۆژهه‌ڵاتیش ده‌بێ و فه‌رمانی جێبه‌جێ ده‌كرێ و، هه‌موو كێشه‌یه‌كی كارگێڕی و كۆمه‌ڵایه‌تیشیله دوای كۆچی دوایی وه‌سمان پاشا چاره‌سه‌ر ده‌كرد و به‌ندیخانه‌ی تایبه‌تی دروست كردبوو بۆ به‌ند كردنی ئه‌و تاوانبارانه‌ی كه فه‌رمانی به‌سه‌ردا ده‌دان

ئه‌و ئافره‌ته مه‌زنه زۆر ‌حه‌زی به ئاوه‌دانی و پێشخستنی زانست و خوێنده‌واری ده‌كرد. قوتابخانه‌ و بازاڕێك و چه‌ند باڵه‌خانه‌ی گه‌وره‌ی له هه‌ڵه‌بجه بنیات ناو له گوندێكی بچووكه‌وه كردیه شارێكی ئاوه‌دانی به هات و بات و گه‌لێك باخ و سه‌یرانگای جوان و دڵگیری لێ دروست كرد. به كورتی عادیله خانم ژیانێكی شارستانی له‌و شاره خنجیلایه‌دا پێكه‌وه‌نا وه‌ك ئافره‌تێكی به ده‌سه‌ڵات و فه‌رمانڕه‌وا له‌و ناوچه‌یه و له‌ ناو هۆزه‌كه‌ی خۆیدا ژیا تاكو له ته‌مه‌نی 65 ساڵیدا له مانگی گوڵان له‌و شاره‌ی هه‌ڵه‌بجه له به‌هاری 1924دا كۆچی دواییكرد و له گۆڕستانی "عه‌بابه‌یلێ"ی نزیك هه‌ڵه‌بجه به خاك سپێردرا و سڵاو له یادی كۆچی دوایی ئه‌م شێره‌‌ڕنه‌ی كورد.
كاكه‌ی فه‌لاح نازناوی شاعیری خه‌بات و ڕاپه‌ڕین و ڕۆژنامه‌نوسی لێهاتووی كورد حه‌مین كوڕی قادره. له‌ساڵی 1928دا له‌چوارتا (شارباژێڕ)ی سه‌ر به‌پارێزگای سلێمانی چاوی به‌ ژیان هه‌ڵهێناوه‌ و له‌خێزانێكی هه‌ژاردا په‌روه‌رده‌ بووه و خوێندنی سه‌ره‌تایی له‌شاره‌كه‌ی خۆی و ناوه‌ندی له‌سلێمانی ته‌واو كردووه و چووه‌ته پاڵ پارتی كۆمنیستی و خه‌باتی چینایه‌تی كردووه و هۆنراوه‌ی نیشتمانی داناوه‌و له‌سه‌ر هه‌ڵوێستی ڕامیاری چه‌ند گیراوه‌ و ئه‌شكه‌نجه‌ دراوه، به‌ڵام كۆڵی نه‌داوه و هه‌ر به‌رده‌وام بووه له‌سه‌ر بیروباوه‌ڕی شۆڕشگێڕی خۆی.

 كاكه‌ی فه‌لاح

ئه‌م شاعیره به‌هره‌داره به‌هۆنراوه‌ی ڕامیاری هاتۆته گۆڕه‌پانی وێژه‌ی كوردی و هه‌وڵی داوه به‌ وشه‌ی سووك و ساده واتای قووڵ و جوان پێكه‌وه بنێ و بیخاته سه‌ر كێشی سووكی خۆماڵی و پشت له‌كێشی كۆن بكات و تا له‌گۆڕه‌پانی خه‌باتی ڕامیاری پتر ده‌چووه پێشه‌وه، هۆنراوه‌كانی پڕ خۆشتر ده‌بوون و چاكتر ده‌بوونه‌ زمانحاڵی میلله‌ته‌كه‌ی له‌و كاته‌ی، كه له‌سه‌ر به‌شداریكردنی له ڕاپه‌ڕینه‌كه‌ی كانوونی دووه‌می 1948ی گه‌لانی ئێراق به‌ساڵ و نیوێك سزادرا و له‌ناسریه‌ و ئه‌بوغرێب سزاكه‌ی به‌سه‌ر ده‌بات و له‌ جه‌رگه‌ی تاریك له‌ناو زیندانه‌‌وه ئه‌م هۆنراوه‌یه‌ی ده‌نووسێ و له‌سه‌ره‌تاكه‌یدا ده‌ڵێ:

سه‌ربه‌ستی ئه‌ت په‌رستم
تۆی تاقه خۆشه‌ویستم!
تۆ و پردی سه‌ر زمانم
تۆی ئامانجی ژیانم!
تۆی ئایینم، تۆی بڕوام
تۆی ئاواتم، تۆی هیوام!!

دوای ته‌واوبوونی سزاكه‌ی ده‌گه‌ڕێته‌وه سلێمانی و خه‌باتی نهێنی ده‌كات تاكو له‌ ئه‌نجامدا ده‌كه‌وێته ده‌ست پیاوانی ڕژێمی شاهانه‌وه به 5 ساڵ به‌ندی 3 ساڵ ده‌ست به‌سه‌ر فه‌رمانی ده‌درێ و دوای ته‌واوكردنی سزاكه‌ی دێته‌وه سلێمانی و ئه‌و تاقیكردنه‌وه‌ی تاڵه‌ی ژیانی به‌ندیخانه‌ و هه‌وڵی بێ سوودی پیاوانی ڕژێمی بۆ له‌خشته‌بردنی و وازهێنانی له‌ بیروباوه‌ڕی پێشكه‌وتنخوازی خۆی هۆنراوه‌یه‌ك داده‌‌نێ به‌ناوی "ڕێبوارێكم" و به‌م جۆره ده‌ستپێده‌كات:

ڕێبوارێكم به‌سه‌ر هه‌ورازی توتڕكا
هه‌ڵئه‌گه‌ڕێم
به‌ڕێی كاكێشانی دڕكا
هه‌نگاو ئه‌نێم
دوای ئه‌م سه‌ره‌تایه

به‌سه‌ركه‌وتووی درێژه به هۆنراوه‌كه‌ی ده‌دات و ده‌ڵێت:

چه‌ندان خاوه‌نی تانه شۆر
به‌رۆكیان ئه‌گرتم به‌زۆر
گۆڕ هه‌ڵکه‌نانی زه‌برو زه‌نگ
لێیان هێنامه‌ ژارو ژه‌نگ
ئه‌خاوه‌ن گۆڕ، نه‌تاته شۆر
توانیان من بنێنه گۆڕ!

شاعیر خاوه‌نی بیروباوه‌ڕێكی پته‌و بووه، هه‌رچه‌ند دوژمنانی ویستوویانه به‌ زه‌برو زه‌نگ له‌ڕێگای لابده‌ن، كه چی بێ هووده بووه. جگه له تێكۆشانی شۆشڕشگێڕی و هۆنراوه و وێژه‌ ئه‌م مرۆڤه گه‌وره‌یه كارێكی به‌نرخی له ڕۆژنامه‌گه‌ری كوردیدا كردووه به‌ ده‌رچواندنه‌وه‌ی ڕۆژنامه‌ی "ژین"ی، كه كاتی خۆی پیره‌مێرد له‌ ساڵی 1939وه تاكو كۆچی دوایی له 1950.06.19 ده‌ری ده‌چواند، دوای ئه‌وی ئه‌ویش ماوه‌یه‌ك مامۆستا گۆران و ئه‌‌‌حمه‌د زرنگ سه‌رپه‌رشتیان ده‌كرد. ئه‌م وێژه‌ناسه به‌توانایه ئه‌و ڕۆژنامه‌یه‌ی له 10ی كانوونی یه‌كه‌می 1970 ده‌رچوانده‌وه.

كاكه‌ی فه‌لاح وێژه‌ناسێكی خامه ڕه‌نگینی به‌رهه‌م زۆربوو، له‌ماوه‌ی ژینی دا گه‌لێك په‌رتووكی به‌نرخی به‌چاپ گه‌یاند له‌وانه‌:

1. دوو كۆمه‌ڵه هۆنراوه‌ی منداڵان به‌ناوی "چرۆ" ‌و "سروود" ساڵی 1966 و 1968
2. له‌گه‌ڵ شه‌پۆله‌كانی "دیوانێكی هۆنراوه" له ساڵی 1967دا چاپكراوه.
3. ئۆدیبی پاشا - وه‌رگێڕانه له عه‌ره‌بیه‌وه - له‌ ساڵی 1978 چاپكراوه.
4. دیوانی كاكه‌ی فه‌لاح - به‌غدا- ساڵی 1980 چاپكراوه‌و به‌ پێشه‌كی دكتۆر "عیزه‌دین مسته‌فا"یه
5. كاروانی هۆنراوه‌ی نوێی كوردی - به‌رگی یه‌كه‌م له ساڵی 1979 و به‌رگی دووه‌م له 1980
6. چۆله‌كه‌ی پاساری - سلێمانی له ساڵی 1983دا چاپكراوه

له‌دوای كۆچی دوایی شاعیریش دیوانێكی نوێی كاكه‌ی فه‌لاح له‌ساڵی 2004 به‌چاپ گه‌یه‌نراوه و له‌ كۆكردنه‌وه‌ و ئاماده‌كردنی بنه‌ماڵه‌كه‌یه‌تی و ده‌كه‌وێته 420 لاپه‌ڕه و له‌به‌رگی دوایی ئه‌و دیوانه پته‌وه‌یدا ئه‌م پارچه هۆنراوه پڕ به‌واتایه‌ی بڵاوكراوه‌ته‌وه:

دنیا شه‌وه 
خه‌م وه‌ك شاره زه‌رده‌واڵه 
ورووژاوه
چاویش خه‌وی لێ زڕاوه
ئاخۆ ئه‌ستێره‌ی عومری كێ
داكشاوه!!

کاکه‌ی فه‌لاح له 1990.10.09دا له‌ ته‌مه‌نی 62 ساڵیدا له‌شاری سلێمانی دڵه گه‌وره‌كه‌ی له‌لێدان كه‌وت و لاپه‌ڕه‌ی ژیانی پڕ به‌رهه‌می خه‌باتگێڕی به‌ جه‌رگی كورد تا هه‌تایه پێچڕایه‌وه.
حه‌ریق یه‌كێكه له شاعیره گه‌وره و خاوه‌ن به‌هره‌كانی كلاسیكی نیوه‌ی دووه‌می سه‌ده‌ی نۆزده‌م و سه‌ره‌تای سه‌ده‌ی بیسته‌م. ناوی ساڵحی كوڕی مه‌لا نه‌سڕوڵڵایه، له ساڵی 1856 له گوندی زێویه‌ی ناوچه‌ی سوورداشی سلێمانی له دایكبووه. زێویه كه‌وتۆته قه‌دپاڵی لای ڕۆژهه‌ڵاتی شاخی پیره‌مه‌گروون. گوندی زێویه له باوه‌شی پیری گه‌وره، پیره‌مه‌گروونی كردگارییه، هه‌تا هه‌تایه زێویه و سلێمانی ده‌پارێزێ.



مه‌لا نه‌سڕوڵڵای باوكی ساڵح له بنجدا خه‌ڵكی ئه‌و ناوچه كورده‌وارییه بووه، كه له ڕۆژگاری مێژوودا سه‌ر به‌ده‌سه‌ڵاتی ئێران بوون. له گوندی كاشته‌ر له دایكبووه، ئه‌م ئاواریییه له‌گه‌ڵ گوندی لۆن كه‌وتوونه‌ته قه‌دپاڵی كێوی شاهۆ، زنجیره‌یێكه له نێوان هه‌ورامانی له‌ۆن و جۆانڕۆ. له باشوره‌وه پاڵی داوه‌ته ماهیده‌شت. مه‌لا نه‌سڕوڵڵا له سه‌ردهمی فه‌قێیه‌تیدا ڕوو ده‌كاته ناوچه‌كانی ده‌وروبه‌ری زێدی ژیانی باب و باپیرانی. له پاشانا كه ده‌گاته پله‌ی مه‌لایی گوندی زێویه ده‌بێته مه‌ڵبه‌ندی ژیانی.

سه‌ره‌تا ساڵح لای باوكی ده‌ستی به‌خوێندن كردووه، به‌رنامه زانستییه‌كانی ئایینی ئیسلام و زمانی عه‌ره‌بی به‌ئه‌نجام گه‌یاندووه، وه‌ك ڕێنووسی خوێندنی حوجره‌ی ئه‌و ڕۆژگارانه له لای هه‌ندێ له مه‌لایانی ئه‌و سه‌رده‌مه خوێندوویه‌تی، به‌شێكی ماوه‌ی سوخته‌یی له مزگه‌و‌‌تی شێخ محه‌مه‌دی به‌رزنجی له سلێمانی بردۆته سه‌ر، له پاشا بۆ فێربوونی هه‌ندێكی دیكه له زانستییه پێویستییه‌كانی مه‌لایه‌تی به‌ره‌و قه‌ره‌داغ كه‌وتۆته ڕێ، ماوه‌یێك له‌وێ خوێندوویه‌تی ئینجا ڕووی كردۆته بیاره و ڕۆژانێك له‌وێ ماوه‌ته‌وه، ئه‌وجا گه‌ڕاوه‌ته‌وه سلێمانی.

ساڵح له ساڵی 1884 چووه بۆ پێنجوێن لای مه‌لا عه‌بدولڕه‌حمانی پێنجوێنی خوێندووویه‌تی، له‌وێوه به‌ره‌و موكریان كه‌وتۆته ڕێ. له ماوه‌ی ژیانی ئه‌و وڵاته‌یدا ئاشنایه‌تی له‌گه‌ڵ شێخ بورهان (شێخ یووسف شه‌مسه‌دین) په‌یدا ده‌كا و له خانه‌قای ئه‌و ده‌مێنێته‌وه و مۆڵه‌تی ڕێگای نه‌قشبه‌ندی له شێخی بورهان وه‌رده‌گرێ. ماوه‌ی ژیانی ساڵح له خانه‌قا وه‌ك سالیكێك بووه. سالیك نابێ ژن بێنێ، به‌ڵام ئه‌و به‌دزی ژنی هێناوه، له‌به‌ر ئه‌وه شێخ له خانه‌قا ده‌ری كردووه.

ته‌نگوچه‌ڵه‌مه له ژیانی ساڵحدا زۆر بووه. جارێكیان به‌هۆنراوه‌یه‌ك یه‌كێ له كوڕه‌كانی شێخ عوسمانی ته‌وێڵه داده‌شۆرێنێ. ئاغا دێیێكه ناوی ئیعلزامولمولك بووه، بۆ ئه‌تك ڕێشی تاشیوه، شاعیر ناچار بووه لای قازی عه‌لی گه‌وره‌ی وڵات شكات بكا، دادگا خه‌ریك بووه ئاغاكه تاوانبار بكا بۆ ئه‌وه‌ی توڵه‌ی حه‌ریق بكاته‌وه. له‌و ماوه‌یه‌ی داوای حه‌ریق له دادگا ده‌بێ، كوڕێكی كورد له گوندی قه‌باغله‌ندی كچێكی ئه‌رمه‌نی هه‌ڵده‌گرێ، باوكی ئه‌و كچه سه‌ر به‌كاربه‌ده‌ستانی ڕووسیا ده‌بێ و كێشه‌كه‌یان ده‌گاته دادگا. ئیتر له‌به‌ر گه‌وره‌یی ئه‌م كێشه‌یه داواكاری حه‌ریقیان له بیر ده‌چێته‌وه. جارێكیا‌ن كابرایێك له حه‌ریق ده‌پرسێ ڕووداوه‌كه‌ی ڕێشه‌كه‌ی گه‌یشته كوێ؟ له وه‌ڵامدا حه‌ریق ده‌ڵێت: "بابه‌لێ ڕیشی من له هینه‌كه‌ی كچه ئه‌رمه‌نیدا ونبوو!"

له‌پاشانا حه‌ریق به‌ئیمام له مزگه‌وتی سه‌ید حه‌سه‌ن، مزگه‌و‌‌تی هه‌ژارانیان پێ ده‌وت، له سابلاغ (مه‌هاباد) دامه‌زرا. وه‌ك مورید و سۆفییێكی شێخی بورهان هه‌موو ژیانی له مه‌هاباد برده سه‌ر، تا له ساڵی 1909 له‌وێ كۆچی دوایی كردووه و له گۆڕستانی مه‌لا جامی نێژراوه. ئێستا جێی گۆڕی شاعیر نه‌ماوه و ئه‌و گۆڕستانه بووه به‌ئاوه‌دانی.

ساڵحی كوڕی نه‌سڕوڵڵای شاعیرمان به‌مه‌لا ساڵح ناوبانگی ده‌ركردووه نازناوی "حه‌ریق"ی بۆ هۆنراوه‌كانی خۆی داناوه، له گه‌لێ جێگه‌ی دیوانیشیدا جگه له "حه‌ریق" "حه‌ریقی"شی به‌كارهێناوه و له نێوه‌ندی مه‌لا و میرزا ڕۆشنبیرانی كورد به‌مه‌لا ساڵحی حه‌ریق ناسراوه.

شێعری حەریق

حەریق شێعری کێشەداری نووسیوه و قافیەی له شێعرەکانیدا پاراستوه. له شێعرەکانیەوه وا دەردەکەوێت که زۆرترین ئیلهامی له شێعری نالی و مەولەوییەوه وەرگرتوه. حەریق بـڕوابەخۆی زۆری بوه بۆ نموونه له شێعرێکدا شان له شانی نالی دەدا و ڕەخنەی لێ دەگرێت و دەڵێت:

زۆر حەیفه ئەتۆ نالی، بەو پیریه منداڵی

بەو جۆره له عیشق ئەدوێی زیبا کچ و دیبا کوڕ

بۆ عیشقی حەقیقی بێ، تالیب مەبه ئیللا کوڕ

هەم حەزرەتی لەولا کوڕ، هەم یووسوفی والا کوڕ


ئەم شێعرەی له بەرامبەرکێ لەگەڵ شێعری بۆ عیشقی مەجازی بێ تالیب مەبه ئیللا کچی نالیدا نووسیوه.

هەروها وکوو مەولەوی به هەورامی بۆ شێخەکەی شێعری نووسیوه.


نموونه‌یه‌ك له هۆنراوه‌كانی حه‌ریق

به‌شی ناسینی نامه‌ردی له‌كه‌سدا مه‌ردی نابینم
له لایێكی كه ڕوو گه‌رمی نه‌بێ دڵ سه‌ردی نابینم
چ ڕوو سپییه‌ك به‌ڕوو سووری له بۆته‌ی ئیمتیحان ده‌رچوو
درۆ ناكه‌م به‌وه‌جه‌ی ڕاستی ڕوو زه‌ردی نابینم
له كه‌ند و ڕه‌ندی عاله‌م قه‌ت مه‌پرسه گه‌ر خیرده‌مه‌ندی
خودا هه‌ڵناگرێ ڕه‌ندم نه‌دیوه كه‌ندی نابینم
له كه‌س وردیم نه‌دیوه تا درشتی بێ نمایان بێ 
كه‌سێ بڕوێش ده‌كا و لافی ده‌قیقه وردی نابینم
گه‌لێ كه‌س ده‌ستی چا ده‌ڕوا وه‌كو چا ئابڕووی ڕۆیی
به‌ڵام بۆ دین وه‌كو دنیا به‌ده‌ستوبردی نابینم
ئه‌وه‌ی عاریف بێ ده‌یزانی ئه‌من چم گوتووه لام باشه
ده‌ڵێم زاهید به‌دارا چی ئه‌من وه‌ك به‌ردی نابینم
(حه‌ریق) ده‌ردی گرانه ده‌ردی بێ هاوده‌ردیه
له هاوده‌ردی گه‌ڕاوم حه‌یفێ هیچ هاده‌ردێ نابینم	
ڕێزدار قاسم موئه‌ییدزاده‌«هه‌ڵۆ»، ساڵی 1331هه‌تاوی، له‌ شاری مه‌هاباد دا له‌ دایکبووه‌. خوێندنی سه‌ره‌تایی و ناوه‌ندی هه‌ر له‌و شاره‌ دا ته‌واو کردووه‌. له‌ ساڵی 1356ی هه‌تاوی، له‌ فێرگه‌ی مامۆستایانی شاری ورمێ، ده‌وره‌ی دووساڵه‌ی باڵای دیپڵۆمی زمانی ئینگلیسی ته‌واوکردووه‌. له‌ ساڵی 56 هه‌تا 72ی هه‌تاوی وه‌ک مامۆستای زمانی ئینگلیسی له‌ فێرگه‌کانی شاری مه‌هاباد مامۆستایه‌تیی کردووه‌. ساڵی 1372ی هه‌تاوی له‌ زانکۆی وێژه‌ و ئه‌ده‌بی زمانی فارسی، له‌ شاری مه‌هاباد دا دیسان درێژه‌ی به‌ خویندن داوه‌ته‌وه‌ و دوای کۆتایی هاتنی خویندنی زانکۆ، وه‌ک مامۆستای ئه‌ده‌بییاتی زمانی فارسی له‌ فێرگه‌کانی به‌شی ناوه‌ندیی شاری مه‌هاباد دا سه‌رگه‌رمی خزمه‌ته‌.

نیشتمان

به‌ ده‌ستی هه‌ستم شه‌و ده‌پێچمه‌وه‌
سا به‌ هه‌ناسه‌م ڕۆژ ئه‌ژێنمه‌وه‌
شیعر و هه‌ڵبه‌ستم ده‌که‌م به‌ پردێ
گه‌نج و گه‌نجینه‌ی پێ بپه‌ڕنه‌وه‌
یا خۆ گه‌ر بێتو کارم سه‌ر نه‌گرێ
هه‌ر بوه‌ستم و دابمێنمه‌وه‌
ده‌ستم به‌ بڕین چێ و ئه‌وکم هه‌ڵببڕێ
به‌ سه‌ر بڕاوی سه‌ر بنێمه‌وه‌

ئه‌شێ بێ ڕۆژی دوا هه‌ستانه‌وه‌
مردووی گۆڕستان هه‌ستن له‌ گۆڕێ
پۆلی ئه‌ستێران ده‌ نیوه‌ شه‌ودا
له‌ ده‌وری خۆرا ببه‌ستن کۆڕێ
خوڕ خوڕ ببارێ به‌ره‌و ژووری سه‌ر
له‌ ده‌ریایی خوێن تا هه‌ڵده‌چۆڕێ
ناشێ نیشتمان هه‌رگیزا و هه‌رگیز
له‌ بابه‌ت تۆوه‌ دڵم بگۆڕێ .

1356 ی هه‌تاوی


ئێواره‌ی ده‌ریا

ئێواره‌یه‌ ، عاسمانی ده‌ریا
ئاهه‌نگی شه‌پۆلی پۆلی عاسی
ماسیگره‌یه‌ک له‌ هات و چۆ دا
بۆ ڕاوی هه‌راوی ورده‌ ماسی
برسێتی به‌ نه‌حسێتی وه‌کو خێو
هێرشبه‌ری سه‌ر«شۆڕش»ی سه‌رسه‌خت
ده‌ریا له‌وی بۆته‌ سه‌د موعه‌مما
هه‌روه‌ک ئه‌به‌دییه‌تێکی به‌دبه‌خت
گه‌رچی نیه‌ ده‌ربه‌ستی خودی خۆی
ته‌رمی خه‌می ڕۆڵه‌ی به‌ قه‌را کێو
مه‌ل هاته‌وه‌ سه‌ر سنووری به‌ستێن
تا قوشبوونه‌وه‌ی به‌ختی به‌رین بێ
«شۆڕش» به‌ چه‌کی زه‌مانه‌ وه‌ستێن
وه‌ک شیعرێکی وه‌زنی له‌ له‌رین بێ
ئه‌نگوستی که‌ دانا به‌ په‌له‌ ، سه‌ر په‌له‌پیتکه‌
هه‌روه‌ک سووری ئیسڕافیل ئه‌چوو ده‌م له‌ ده‌مین بێ
نێو چه‌ک تیره‌ بۆ ئه‌سته‌می ته‌شبیهی به‌ ـ پیت ـ که‌
هاکا که‌ هه‌ر ئێستا ، ده‌مێ تر نه‌خشی زه‌مین بێ
بێچاره‌ مه‌لی بێچووله‌ برسی ...
یه‌کجاره‌ ته‌قی گولله‌ له‌ بن باڵی مه‌لی دا
سووڕا سه‌ری وه‌ک عه‌قره‌به‌یه‌کی له‌ زه‌مانه‌ پڕ و یاخی
مووچوڕکی له‌ سه‌ر تا پێی و یه‌ک نرکه‌ له‌ ناخی
هات و بۆ چرووکی خه‌می دوو بێچووله‌کانی
قوشبۆوه‌ به‌ره‌و هێڵی ئه‌به‌د ڕه‌مزی نه‌مانی
دوو باڵی په‌خش بۆوه‌ به‌سه‌ر به‌حری که‌وانی
تابڵۆیه‌کی زیندوو بوو ده‌ڕۆیی به‌ ڕه‌وانی
وێستا له‌ بۆ یه‌کده‌م حه‌ره‌که‌ی عاله‌می په‌ڕگار
ڕۆیشت و له‌ خوێن شوێنێکی جێ هێشت
گیانی شه‌می شۆڕشی له‌ قه‌ناره‌ی عه‌ده‌می دا
تیرێکی جه‌رگبڕ بوو له‌ گورچووی قه‌ده‌می دا
ته‌رمی کوڕی پڕ حه‌سڕه‌تیی پێهێشت.

1356 ی هه‌تاوی

داوێنی نیگار

له‌ دوو چاوی گیانم خوێن ده‌بارێ
قه‌ڵه‌م ده‌ستم به‌ داوێنت نیگارێ
ده‌نا پاپۆڕی نه‌خشی به‌رزه‌ هه‌ستێ
به‌ تاریکایی شه‌و دا ده‌چته‌ خوارێ


هه‌زار ساڵه‌

هه‌زار ساڵه‌ کۆرپه‌ی غه‌مێک له‌ جۆلانه‌وه‌ی هه‌ناسه‌مدا ڕاده‌ژێنم
هه‌زار ساڵه‌ لۆتکه‌ی ته‌مێک له‌سه‌ر گێژاوی خه‌یاڵم ده‌خولێته‌وه‌
هه‌زار ساڵه‌ مه‌له‌وانی خه‌می خۆمم
ئاشه‌وانی هه‌ستی خۆمم
باخه‌وانی خونچه‌ی ژانم
هۆ .. ناسکتر له‌ په‌ڕی گوڵ
بێ خه‌وشتر له‌ شووشه‌ی بێگه‌ردی شه‌ونم
بێ ئازارتر له‌ په‌پووله‌
خه‌می تۆ هه‌ڵبه‌ستێ تره‌
گۆرانی گرفه‌ی ئاگره‌
قاسپه‌ی خنکاندنی که‌و و 
گمه‌ی سووتانی کۆتره‌
هۆ .. تیژپه‌ڕتر له‌ برووسکه‌
هه‌زار ساڵه‌ له‌ تۆ ده‌دوێم
له‌ شلێره‌
له‌ مانگ ، له‌ خۆر ، له‌ ئه‌ستێره‌
هه‌زار ساڵه‌ له‌ تۆ ده‌دوێم
له‌ سبه‌ینێ
له‌ هه‌زار ساڵی داهاتوو
هه‌زار ساڵه‌ سه‌رماوه‌ز و
سه‌رماوه‌ز و
سه‌رماوه‌زه‌ .

1377 ی هه‌تاوی

کۆنه‌په‌رستی

ده‌رمانه‌ ، نیه‌ن باده‌ و من باده‌ په‌رستم
مه‌یخانه‌ هه‌موو خه‌ڵوه‌ت و په‌یمانه‌ به‌ ده‌ستم
بۆ چۆڕه‌ شه‌ڕابێ ده‌گه‌ڕێم ده‌رکه‌ به‌ ده‌رکه‌
هیچکه‌س نیه‌ مه‌ردانه‌ وه‌دی بێنێ مه‌به‌ستم
ها.. هاته‌وه‌ بیرم هه‌مه‌ خۆم کۆنه‌ شه‌ڕابێ
با ده‌ست ده‌مه‌ ده‌فری قه‌ڵه‌م و چیدی نه‌وه‌ستم
هه‌رکه‌س که‌ ده‌بینی هه‌موو ده‌م به‌ شتێکی مه‌سته‌
ئه‌منیش به‌ دره‌وشانه‌وه‌ی ئه‌ستێره‌یه‌ مه‌ستم
ئاوێنه‌یه‌ ده‌ستم وه‌ره‌ بیخوێنه‌وه‌ ساقی !
تا ده‌ربکه‌وێ گه‌وهه‌ری بێ وێنه‌یه‌ هه‌ستم
بازاڕی نیه‌ن باده‌ و من باده‌ فرۆشم
گه‌ر مه‌تڵه‌به‌ مه‌ی، چێتی که‌ من کۆنه‌په‌رستم ؟

1359 ی هه‌تاوی

ئاوێنه‌ی ئه‌سڕاڕ

هه‌تا چه‌وگانی زولفی دا له‌ گۆی قه‌لبی بریندارم
له‌وێ ڕۆژێوه‌ دڵ ده‌گری که‌ کوتراو و بریندارم
له‌سه‌ر سروایی چاوی ناوی خۆم دانا له‌ پێناوی
شێعر خوێنی دڵه‌، ده‌تکێته‌وه‌ هه‌رده‌م له‌ نێو زارم
هه‌ناسه‌م سه‌رده‌ یانی بێگومان زریانی زستانه‌
سریشکم یه‌ک به‌ یه‌ک ده‌خوشن ، شه‌هابن ، ئه‌ز شه‌وی تارم
له‌ به‌ندی ئینتیزاری عه‌شقیا عومرێکه‌ زیندانیم
گرفته‌م ، چاوه‌ڕێی له‌فزێ له‌ باره‌ی ویم، گرفتارم
به‌ عه‌مده‌ن چوومه‌ سه‌ر ڕێگه‌ی ئه‌وینم به‌ڵکوو بیبینم
که‌ دیتم قه‌ت نه‌ما خۆ بۆ نموونه‌ش تۆزێ ئاسارم
چ سه‌یره‌ن سه‌یری ته‌یری عه‌شقی مه‌شقی بێپه‌ڕ و باڵم
سه‌یرتر تا بڵێی ئاوێنه‌یی ئه‌سڕاڕ و ئیسڕاڕم
به‌ ژه‌هری ماری گیانی شه‌و بێ هه‌نگوینی بزه‌ت، به‌درا !
به‌ غه‌یری له‌یله‌تولقه‌دری خوجه‌سته‌ی زولفه‌که‌ی یارم
شه‌هید و شاهید و مه‌شهودی شه‌هدی ئه‌و شه‌کر له‌عله‌م
وه‌کوو ڕۆژ ، وه‌ک هه‌تاوی نێوه‌ڕۆیان ڕوونه‌ ئیقرارم
له‌ عه‌سری ژیانه‌وه‌ی یه‌ک خاتره‌ی شیرینی له‌بخه‌ندت
له‌ قه‌سری مه‌تله‌عێکا ڕووحی عه‌شقت هاته‌ دیدارم
کوتم ئه‌ی ڕوح موتیعم ، گه‌ر موتاعی بۆچی په‌یدا نی ؟
کوتی په‌یدام و ناپه‌یدا، ئه‌گه‌ر نوورم ، ئه‌گه‌ر نارم
موحیتم یا موحاتم هه‌رچی هه‌م ته‌سویری ته‌قدیرم
له‌ ده‌وری مه‌رکه‌زی شه‌معا منی په‌روانه‌ په‌ڕگارم
چ بێڕه‌حمانه‌ بۆمبارانی کرد ڕوانینی ئاتۆمیت
نه‌ ئاداری له‌سه‌ر پاداری ما شاری دڵی زارم.
نه‌سیمی یادی ده‌نگی پێی ئه‌وینی دێ به‌ گوێی دڵما
ده‌بێته‌ له‌عل و دوڕ ، ده‌تکێ له‌ چاوی سیس و خه‌مبارم .

1369 ی هه‌تاوی


به‌حری خه‌م

هه‌ناسه‌ ناسه‌ ئه‌م دڵه‌م
له‌ به‌حری غه‌م مه‌له‌ی ده‌کا
نه‌ بۆ کوتن ده‌بێ خه‌می
نه‌ بۆ کوتان په‌له‌ی ده‌کا
هه‌ژار و بیکه‌س و ده‌ره‌
به‌ ناهومێدی لێده‌ر
نه‌ دایه‌ ده‌گرێ وه‌خۆی
نه‌ ئاره‌زووی له‌له‌ی ده‌کا
هه‌بوو نه‌بووی کڕیوه‌ خه‌م
دوو چاوی تێبڕیوه‌ خه‌م
به‌ چه‌شنی چاوی شایه‌رێ
که‌ فوو ده‌ تووزه‌له‌ی ده‌کا
نه‌ما ته‌ڕانه‌ وو غه‌زه‌ل
ئه‌وه‌ی زرێ یه‌ بۆته‌ زه‌ل
نه‌مان و مردنی ده‌وێ
که‌ چاوێ له‌و زه‌له‌ی ده‌کا
نه‌ شاپه‌ڕاوی گرفه‌یه‌
نه‌ ڕاپه‌ڕاوی گرمه‌یه‌
نه‌ ڕاده‌وه‌ستێ بۆ ئه‌به‌د
نه‌ چه‌شنی زه‌لزه‌له‌ی ده‌کا .

1361 ی هه‌تاوی


یاره‌ ژیکه‌ڵانه‌که‌م !

یاره‌ ژیکه‌ڵانه‌که‌م !
گوڵم !
به‌ هه‌ر نیگایێ ، مه‌وجی چاوه‌ مه‌سته جوانه‌که‌ت ،
ده‌چێته‌ ناو دڵم !
هه‌ر به‌ گوێی دڵم !
گوێ ده‌گرمه‌ گرفه‌ گرفی شیعره‌ ئاگرینه‌که‌ت .
شیعره‌ ڕێک و پێکه‌که‌ی
به‌ تاو و تینه‌که‌ت !
هه‌ر به‌ چاوی دڵ ده‌ڕوانمه‌ دیمه‌نی ئه‌وینه‌که‌ت !
تۆ ! ئه‌وینمی ..
ڕێک و پێک ترینه‌ شیعری تاکو ئێسته‌ هه‌ڵنه‌به‌ستراوی ژینمی !
تۆ ! هه‌ڵۆی خه‌یاڵی هه‌ڵفڕینمی !
هه‌ر ده‌که‌ومه‌ سه‌ر هه‌وا ، به‌ هه‌ڵفڕینه‌که‌ت !
به‌ جازیبه‌ی ڕه‌وه‌ندی تێپه‌ڕینه‌که‌ت !
به‌ شیعری باڵی چه‌نده‌ ڕه‌نگی تاوسی خه‌یاڵ
به‌ خوێندنه‌وه‌ی سروودی مه‌رگی کۆرپه‌ نازه‌نینه‌که‌ت ،
مه‌رگی کۆرپه‌ نازه‌نینه‌که‌ت
لاده‌ لاده‌ لاده‌ لا ده‌له‌چکه‌ ته‌سکه‌ که‌سکه‌که‌ت !

خۆشه‌ویسته‌که‌م !
عه‌زیزه‌که‌م ! گه‌زیزه‌که‌م !
تاقه‌ ڕۆڵه‌ جوانه‌مه‌رگه‌که‌ی به‌هاری کورت !
ڕۆڵه‌ خۆشه‌ویسته‌که‌ی ته‌لان و کێو و چه‌م !
تۆ ! هه‌زرا ئایه‌تی ، له‌ کانیاوی پڕ له‌ ئاو و خیزه‌که‌م !
له‌ کاتی تونییایه‌تی ،
به‌ چه‌شنی بیری به‌رزه‌فڕ، بێ سنوور و بێ نیهایه‌تی ،
تۆ ! قیامه‌تی !
دڵستێن و دڵڕفێن و خه‌وڕه‌وێنمی !
تۆ ! ته‌واونوێنی عه‌شقی پاک و خه‌مڕه‌وێنمی !
تۆ ! په‌ل و نه‌مام ڕاوه‌شێنی باخی باده‌ هێنمی !
تێکه‌ڵاوی گوشت و پێست و ئێسک و خوێنمی !
خوێنی خوێنه‌که‌م !
هیچ وه‌بیرته‌ ئه‌وده‌مه‌ی
که‌ که‌وتمه‌ جه‌غزی که‌سکه‌ که‌سکی چاوه‌ مه‌سته‌ که‌سکه‌کانی
پڕ له‌ سیحر و جوانی تۆ ؟
بوومه‌ مه‌ستی مه‌ست و سێحری سێحری چاوه‌ مه‌سته‌کانی تۆ ؟
ده‌ستی خۆم بڕی !.
ده‌ستی خۆم بڕی به‌ به‌ژنی باڵی شیعری ئاڵی ته‌م نیشانی تۆ .
بۆیه‌ کورته‌ ده‌ستی ئه‌من و
خوێن ده‌بارێ هه‌ر له‌ هه‌وری عاسمانی مانی تۆ .
جوانه‌ بووکه‌که‌ !
هه‌ر هه‌نووکه‌ ده‌مهه‌وێ
که‌ بێمه‌ جێی ژوانی تۆ .
مه‌رگی کۆرپه‌ نازه‌نینه‌که‌ت
لاده‌ لاده‌ لاده‌ لا ده‌له‌چکه‌ ته‌سکه‌ که‌سکه‌که‌ت !

ها.. ترووسکه‌که‌م
جامی دڵ پڕی شه‌ڕابی شه‌وقی شیعری شه‌و شه‌وه‌
به‌و نیگایه‌ پاکه‌ مه‌نده‌یه‌ت
وه‌سوه‌سه‌ی دڵی پڕم هه‌لا هه‌لاکه‌، ببیه‌ شیعره‌که‌م !
ببیه‌ شیعره‌که‌م
تاکه‌ ڕۆشنایی خاته‌ هه‌وری دڵ برووسکه‌که‌ت .
تا ڕه‌ها بی گوڵپه‌ڕی خه‌یاڵی ناسکی
تاسکه‌ تاسکی
ئاسکی باسکی
بسکه‌که‌ت .
لاده‌ لاده‌ لاده‌ لا ده‌له‌چکه‌ ته‌سکه‌ که‌سکه‌که‌ت !

1351 ی هه‌تاوی


کۆتری دڵ
خۆ دڵی من بوت نێ بیشکێنی به‌هه‌شتت به‌رکه‌وێ
کاره‌یه‌ک نیم تا به‌ قه‌تڵم لێره‌ نێوت ده‌رکه‌وێ
دڵ پڕی ئه‌سڕاڕه‌ وا هه‌رده‌م به‌ تاڵووکه‌ و په‌له‌
دیده‌که‌ی ئه‌فسانه‌ ئاسایی وه‌ گوڵئه‌خته‌ر که‌وێ
له‌و ده‌مه‌ی ڕا چاوی بازی هاته‌ ڕاوی کۆتری دڵ
ئه‌م دڵه‌ی وێرانه‌ ماڵم که‌وته‌ داوی هه‌ر که‌وێ
دڵ که‌ بێژینگی هه‌زاران تیری ناپه‌یدایه‌تی
ئه‌و هه‌له‌ی وا هات و دیتم بوومه‌ ده‌سته‌ی هه‌ر که‌وێ
ئه‌وده‌مه‌ی پێم گوت که‌ که‌ی ده‌تبینمه‌وه‌، گریا ، گوتی :
دڵنیابه‌ هه‌رده‌مێکی که‌و له‌ هه‌وران سه‌رکه‌وێ
هه‌ر له‌ هه‌وری تاو و یاوی شه‌وقی شێعری شه‌وڕمێن
خوێن ده‌بارێ تا دڵۆپێ خوێن ده‌نێو جه‌وهه‌ر که‌وێ
شاهه‌ڵۆی ئیلهام له‌ سه‌ر ده‌ریایی هه‌ستم خول ده‌دا
به‌ڵکوو شاباڵی وه‌ مه‌وجی قافیه‌ی گه‌وهه‌ر که‌وێ .

1360 ی هه‌تاوی


بۆ شاعیرێ


بۆ شاعیرێ ، که‌ سه‌د ساڵی دی دێته‌ دی 
کێو سێبه‌رته‌
خۆر پڕیشکێکه‌ له‌ هه‌ستت
ڕووبار ده‌ماری سێحرته‌ و
قافیه‌ قفڵی شێعرته‌ و
کێش قه‌ڵاته‌ .
له‌ حه‌ساری ئه‌م قه‌ڵا قوڕقوشمینه‌تا
داوه‌ت شینه‌ و شین داوه‌ته‌
ڕێگا ماری زولفی لوولی
هۆنینه‌وه‌ی هۆنراوه‌ته‌ .
جێ پێت گۆڕێکی ته‌نگ و تاره‌ بۆ ناهومێدی و
خه‌یاڵت ڕه‌خشێکی فڕنده‌یه‌
ده‌تڕفێنێ به‌وره‌و نه‌دیو .
بۆ تۆ باران
هه‌ر دڵۆپێکی 
ئاوێنه‌یه‌که‌ باڵاڕوان
بۆ ڕوانینی باڵای ڕووان
تۆفان ته‌حلیلی ڕه‌وانته‌
له‌ ئه‌وپه‌ڕی سه‌رکه‌شیدا
ئه‌ستێره‌ تۆزی فرمێسکی شێعره‌کانت
ناشکێنێ له‌ گه‌شیدا .
هه‌یهات ! په‌تکی گێژه‌ڵووکه‌
کۆتره‌ شینکه‌ی هه‌ناسه‌تی خنکاندبێ
هه‌یهات ! بوومه‌له‌رزه‌ی نه‌هات
کۆشکی ڕوحتی 
ڕماندبێ.
هه‌یهات ! هه‌یهات !
سمیناری داڕێژه‌ری خووه‌رنه‌ق بی
هه‌ڵدێر درێی
له‌ هه‌ڵدێری قه‌ڵای شه‌و ڕا
قه‌ڵایه‌کی به‌رز و پۆڵایین
به‌ ده‌ستی خه‌لاقییه‌تی هونه‌ریت
دات ڕژتبێ .
هه‌یهات ! هه‌یهات !
به‌ ده‌ستی خۆت
خۆت کوشتبیت و
ناشتبێ
هه‌یهات ! هه‌یهات !

1372 ی هه‌تاوی


ده‌ریاکان

شه‌وه‌ !
شکانه‌وه‌ی پێکه‌نینه‌
لێکدانه‌وه‌ی گرینه‌
کێ چووزانێ ، چها ڕه‌مزه‌
پشت ئه‌م دیواره‌ به‌ردینه‌.
ڕمبه‌ ڕمبی ئاهه‌نگێکی دڵته‌زێن دێ
خوڕه‌ی خه‌ستی شێعری خوێن دێ
ئه‌ستێره‌کان له‌ عاسمانی بێ سنوورا
به‌ پاکی ئه‌دره‌وشێنه‌وه‌
به‌ سورعه‌تی سه‌رسوڕهێنه‌ر
بۆ ؟ بۆ ؟ بۆ لێک ده‌کشێنه‌وه‌ ؟!
شه‌پۆله‌کان له‌ گه‌یشتن به‌ به‌ستێنی ئه‌به‌دییه‌ت ،
ده‌شکێنه‌وه‌ .
بۆ ؟ بۆ ؟ بۆ ؟ بۆ ؟ ئه‌دی بۆ ده‌ڵێن
هه‌رگیز که‌سێ له‌ دنیای تر نه‌گه‌ڕاوه‌ ؟
تا خه‌به‌رێ بێنێته‌وه‌ .
ئازادی بژێنێته‌وه‌ ؟!
من به‌ ته‌نیا هه‌ر ئیمشۆکه‌
سه‌د هه‌زار جار هه‌ر مردم و ژیامه‌وه‌
ساز کرام و ڕووخامه‌وه‌
ئاخرین جار هاوڕێی شێعرێ گه‌ڕامه‌وه‌
فریشته‌کان ده‌تاسێنێ .
کێ چووزانێ ، کێها شه‌هید
که‌ی ؟ له‌ کوێ ؟ چۆن ؟
له‌ سه‌ر په‌ڕی کام سووره‌گوڵ
به‌ خوێنی خۆی ئه‌م دیمه‌نه‌ ده‌نه‌خشێنێ
هه‌رچه‌نده‌ نایناسم کێیه‌
هه‌ر یاده‌که‌ی هه‌ست و گیانم ده‌سووتێنێ

>><<
ده‌ریایه‌کان له‌ سروودی گه‌ڕانه‌وه‌ی بارانه‌ دا
گه‌ڕانه‌وه‌ .
گوڵاڵه‌کان به‌ هه‌ناسه‌ی شێعری هۆمێر
ژیانه‌وه‌
هه‌ر ئیمشۆکه‌ هه‌زار سروود خوێنرانه‌وه‌
هێشتا هه‌زار هه‌زار هه‌زار
هه‌زار سروودی دی ماوه‌.
به‌ڵام یاران !
ڕمبه‌ ڕمبی کاتژمێری دڵی پڕم سروودێکه‌
هه‌زار په‌رده‌ له‌م سروودانه‌ سه‌رتره‌
کێ چووزانێ، کێها هه‌تیو
که‌ی ؟ له‌ کوێ ؟ چۆن ؟
له‌ کۆڕی کام مۆسیقای غه‌م
له‌ باوه‌شی بێ دایکیا
له‌ هه‌رمانی جه‌هه‌ننه‌می بێبابیا
پێ به‌ پێی فرمێسکه‌کانی
له‌ قووڵایی دڵ و گیانی
ئه‌م سرووده‌ بێ وچان ده‌خوێنێته‌وه‌ ‌
هه‌رچه‌نده‌ نایناسم کێیه‌
هه‌ر یاده‌که‌ی هه‌ست و گیانم ده‌سووتێنێ و
برینم ده‌کولێنێته‌وه‌ .


1358 ی هه‌تاوی


سوارە ئیلخانیزادە (١٩٣٧-١٩٧٥) ھۆنڕاوەنووسێکی بەناوبانگی ڕۆژھەڵاتی کوردستان بوو.

ژیاننامە

سوارە ئیلخانیزادە-كتێبخانه ی كوردی ئه وين

سواره‌ کوڕی ئه‌حمه‌د ئاغا، کوڕی حاجی باییز ئاغای ئێلخانیزاده‌یه‌. ساڵی 1937 له‌ گوندی تورجان (که‌ ده‌که‌وێته‌ نزیک شاری بۆکان) له ‌دایکبوه‌. هێشتا منداڵ ده‌بێت که‌ عیسمه‌ت خانمی دایکی کۆچی دوایی ده‌کات‌. هه‌ر له‌و ده‌مه‌دا ماڵیان بۆ گوندی قه‌ره‌گوێز ده‌گوێزنه‌وه‌. له‌وێ باوکی ژنێکی دیکه‌ ده‌هێنێت. ئه‌و ژنه‌ بۆ سواره‌ و خوشک و براکه‌ی وه‌ک دایکی ڕاسته‌قینه‌ واده‌بێت‌. هاوینی ساڵی 1954 له‌ قه‌ره‌گوێزه‌وه‌ بۆ بۆکان بارده‌که‌ن و له‌وێ نیشته‌جێ ده‌بن‌. له‌ پاییزی ئه‌و ساڵه‌دا سواره‌ دوچاری نه‌خۆشییه‌کی سه‌خت ده‌بێت و سێ ساڵ له‌جێدا ده‌یخات. کاتێک ده‌که‌وێته‌وه‌ سه‌رخۆی، سواره‌که‌ی جاران نامێنێت و لاواز و بێهێز ده‌بێت. به‌و حاڵه‌شه‌وه‌ به‌رده‌وام ده‌چێته‌ قوتابخانه‌ و چه‌ند ساڵ له‌ بۆکان ده‌خوێنێت. پاشان ده‌چێته‌ ته‌ورێز و له‌وێ درێژه‌ به‌ خوێندن ده‌دات. ساڵی 1962 بڕوانامه‌ی دیپلۆم وه‌رده‌گرێت و به‌شداریی تاقیکردنه‌وه‌ی زانکۆی تاران ده‌کات. سه‌ره‌نجام له‌ کۆلێژی حقوق له‌ به‌شی قه‌زایی وه‌رده‌گیرێت. له‌و سه‌روه‌خته‌دا کۆمه‌ڵێک ڕوناکبیری کورد له‌ ڕیزی ڕێکخراوێکی نهێنیی به‌ناوی «یه‌کێتی خوێندکارانی کورد له‌ زانستگاکانی ئێران» تێده‌کۆشن. سواره‌ش وه‌ک خوێندکارێک و وه‌ک کوردێکی خاوه‌ن هه‌ڵوێست و چالاک ده‌بێته‌ ئه‌ندام تیایدا. هه‌ر له‌و ده‌مه‌دا له‌گه‌ڵ کیژێکی ئازه‌ری نیشته‌جێی شاری بۆکان به‌ ناوی «ڕوقیا» که‌ چه‌ند ساڵ ئه‌وینداری یه‌کتر بون، خێزان پێکده‌هێنن و به‌رهه‌می ئه‌و هاوسه‌رییه‌ کوڕێک ده‌بێت به‌ناوی «بابه‌ک».

                      سوارە ئیلخانیزادە-كتێبخانه ی كوردی ئه وين                 سوارە ئیلخانیزادە-كتێبخانه ی كوردی ئه وين

  ساڵی 1963 سمایلی شه‌ریف زاده‌ و سواره‌ و ده‌سته‌یه‌ک خوێندکار و لاوی کورد شێلگیرانه‌ تێده‌کۆشن له‌پێناو دامه‌زراندنی ڕێکخراوێکی خوێندکاریی چه‌پ و شۆڕشگێڕ و جموجوڵێکی گه‌رم ده‌ستپێده‌که‌ن.

به‌درێژایی ئه‌و ساڵانه‌ی که‌ له‌ زانکۆ ده‌خوێنێت، مامه‌کانی به‌گشتی و حاجی ڕه‌حمانی ئێلخانی زاده‌ و سه‌عدی موهته‌دی به‌تایبه‌تی یارمه‌تی ده‌ده‌ن. هه‌روه‌ها ئامۆزایه‌کی له‌ خۆی به‌ته‌مه‌نتری به‌ناوی «حه‌سه‌ن» به‌رده‌وام ده‌ستگیرۆیی ده‌کات و ناهێڵێت ده‌سته‌نگیی پێوه‌ دیاربێت.

ڕۆژی 20/3/1964 حکومه‌تی حه‌مه‌ ڕه‌زاشا شاڵاوی گرتن و زیندانی کردنی تێکۆشه‌ران ده‌ستپێده‌کات و نزیکه‌ی 150 لاوی ڕوناکبیر و تێکۆشه‌ری کورد به‌ تۆمه‌تی هاوکاریی له‌گه‌ڵ (حیزبی دیموکراتی کوردستان) ده‌گرێت و ده‌یانخاته‌ زیندانی «قزل قلعه‌»وه‌. سواره‌ش به‌ر ئه‌و شاڵاوی ڕه‌شبگیرییه‌ ده‌که‌وێت. ئه‌گه‌رچی ئه‌و به‌له‌ش نه‌خۆش و لاواز ده‌بێت، به‌ڵام دلێرانه‌ شه‌ش مانگ خۆی ڕاده‌گرێت و ئه‌شکه‌نجه‌ و ئازار وره‌ی پێ به‌رنادات. تا سه‌رنجام هیچی له‌سه‌ر ئیسپات نابێت و ئازاد ده‌کرێت. کاتێک له‌ زیندان دێته‌ ده‌رێ، ده‌چێته‌وه‌ زانکۆ و خوێندنه‌که‌ی درێژه‌پێده‌داته‌وه‌‌. ساڵی 1968 خوێندنی زانکۆ ته‌واوده‌کات. هه‌ر له‌و ده‌مه‌دا له‌ به‌شی کوردی ڕادیۆی تاران وه‌ک کارمه‌ند داده‌مه‌زرێت. له‌و ڕادیۆیه‌دا به‌رنامه‌یه‌کی ئه‌ده‌بی و ڕۆشنبیریی به‌ناوی «تاپۆ و بومه‌لێڵ» پێشکه‌ش ده‌کات. ئه‌و به‌رنامه‌یه‌ گوێگرێکی زۆری ده‌بێت و به‌و بۆنه‌یه‌وه‌ سواره‌ له‌نێو توێژێکی به‌رینی خه‌ڵکی کوردستاندا ده‌ناسرێت. 
به‌شی زۆری ته‌مه‌نی سواره‌ ململانێ ده‌بێت له‌گه‌ڵ نه‌خۆشیدا. ئه‌وه‌نده‌ی که‌ له‌ بیماری و له‌شبه‌باریدا ده‌ژی، ئه‌وه‌نده‌ له‌شی ساغ و ئاسوده‌ به‌خۆیه‌وه‌ نابینێت. به‌ڵام سه‌رباری ئه‌و ژیانه‌ سه‌خت و ناهه‌مواره‌، هه‌رده‌م وره‌به‌رز و به‌ بیروباوه‌ڕ ده‌بێت.

ڕۆژی 12/1/1976 له‌کاتێکدا که‌ سواره‌ به‌ره‌و ماڵ ده‌ڕواته‌وه‌،  لە لایەن ھاوکارێکی خۆیەوە بەر ماشێن دەدرێ . به‌ڵام ئه‌و پێی واده‌بێت که‌ ئازارێکی که‌می گه‌یشتوه‌ و هیچی لێنه‌هاتوه‌. ئیدی ده‌یبه‌نه‌وه‌ ماڵه‌که‌ی خۆی. ورده‌ ورده‌ ئازاری له‌شی زیاد ده‌کات. پاش دو ڕۆژ ده‌یبه‌نه‌ خه‌سته‌خانه‌ی «میساقیه‌»ی تاران. کاتێک دوکتۆر لێیده‌کۆڵێته‌وه‌، ده‌ڵێت توشی زه‌ردویی بوه‌. دواتریش گومانی نه‌خۆشی سه‌ره‌تانی لێده‌که‌ن. بۆیه‌ بڕیار ده‌ده‌ن که‌ نه‌شته‌رگه‌ریی بۆ بکه‌ن. به‌ڵام به‌رگه‌ی نه‌شته‌رگه‌رییه‌که‌ ناگرێت و ڕۆژی چوارشه‌ممه‌ 14/1/1976 دڵی له‌لێدان ده‌که‌وێت. ڕۆژی دواتر کۆمه‌ڵێک له‌ خزمان و دۆستان و ڕوناکبیرانی کوردی تاران، ته‌رمه‌که‌ی بۆ بۆکان ده‌به‌نه‌وه‌ و له‌ مه‌راسیمێکی پڕ ڕێز و شکۆدا له‌ گۆڕستانی  و  گومبەزی گوندی حەمامیان لە سەر بەرزاییکی وەک نالەشکێنە بەخاکی دەسپێرن، زیرەک و سوارە لە سەر دوو بەرزاییەوە دەڕواننە یەک .سوارەی ژین کورت بە تەمەن درێژی لە ناو فەرھەنگ و ئەدەبیاتدا دەمێنێتەوە، بە تایبەت ئەدەبیاتی گەلەکەی خۆیدا.

ئه‌گه‌رچی سواره‌ زیاتر وه‌ک شاعیر ناوده‌رده‌کات، به‌ڵام له‌ ڕاستیدا ده‌ستێکی باڵای له‌ په‌خشان و وتاری ئه‌ده‌بی و چیرۆک و شانۆنامه‌نوسینیشدا ده‌بێت و گه‌لێک به‌رهه‌می ناوازه‌ و سه‌نگین ده‌نوسێت، که‌ به‌شی زۆریان تا ئێستاش به‌ ده‌ستنوسیی ماونه‌ته‌وه‌. به‌رهه‌مه‌کانیشی به‌ناوی «سواره‌، ئازاد و پ. ئه‌هورا»وه‌ بڵاوده‌کاته‌وه‌.

شێعر و نووسراوەکانی لە گۆڤارە بە ناوبانگەکانی ئەو سەردەمەی ئێران سخن و کوردستاندا چاپ کراون

“ خەوە بەردینە‌ ، شار، کچی بەیان“ ئەسکەندەر شاخی ھەیە، کەویار“ تاکە شێعر و پەخشانی بەناوبانگن، شانۆنامەی “ سەیدەوان“ و لێکۆڵینەوەکانی لە مەڕ ئەدەبیاتی کوردی بە تایبەت ئەدەبیاتی زارەکی کوردی لە تەک شێعرەکانی فارسی دا ھێزوتوانای شاعیر و نووسەر و رۆشنبیرێک دەنووینن کە جێگای ھەردەم سەوز دەمێنێ.

تاپۆبۆمەلێڵ لە تاران و رۆژێک لە رۆژان لە بەغدا دوو پروگرامی بەپێز و ڕەنگین بوون کە لە ھەر دووک لا باشترین دەنگەکانی شێعر و ئەدەبیاتی کوردیان بڵاو دەکردەوھ، لەوێ کوردستان موکریانی و عەبدوڵا پەشێو دەنگیان ھەڵدەبڕی، لێرەش عەلی حەسەنیانی و فاتخ شێخ ئولئیسلامی!

سوارە ئیلخانی زادە(سوارە)، عەلی حەسەنیانی(ھاوار) و فاتح شێخ ئولئیسلامی(چاوە) سێ چوکڵەی شێعری نوێی کوردی لە رۆژھەڵاتی کوردستان پێکدەھێنن و ئەوانە لە گەڵ عومەر سوڵتانی(وەفا) مەیدانی شێعری کوردییان پان و بەرینتر و ڕەنگین تر کرد!

 ئەوەش بگوترێ تاقانە کوڕی سوارە لە تەمەنێکی کورتدا لە ھولەند دڵی لە وەستان دەکەوێ وداستانێکی تراژیک وەک سەیدەوان بە چەشنێکی تر لە یاددا دروست دەکا.

ژیانی ڕێڕەوانی شێعری نوێی کوردی خۆی رۆمانێکی دڵتەزین دەنوێنێ، دوای سوارە، عەلی حەسەنیانی لە پاش ژیانێکی پڕ ئازار لە ھەندەران دڵی لە وەستان دەکەوێ و تەرمەکەی خاکی دانمارک دیگرێتە خۆی. “چاوە“ش کە زەمانێک دەنگی ھەڵدەبڕی و بۆ ھەموو کوردستان ھاواری دەکرد: “ فەرشی ماڵەکەم پڕی خشت وخاڵ و ڕاتەکاندنی گەرەکە“، ئەمرۆ ھەر چوار سووچی فەرشی ماڵەکەی بەرداوە و ڕەنگە ئاوڕ لێ دانەوەش لای گران بێ، وەفاش پاش ئازارێکی چەند ساڵە ژیانی کۆتایی پێھات.

بەرهەمەکانی سوارە

بەرھەمی چاپکراوخەوە بەردینە (سەرجەمی شێعرەکانی کوردی و فارسی)
تاپۆ و بوومەلێڵ (بەرھەمی پێشکەشکراو لە ڕادیو کوردی تاران)

چەن پارچە شیعرێک لە سوارە

دووی ڕێبەندان[١] 

بیرەوەریی دووی ڕێبەندان
دەمخاتە سەر بەستە و بەندان
ڕێبەندانی ڕێنوێنە
لە داگیرکەر سەرشێوێنە
ھەڵات ھەڵات لە ھەموو دیاران
پێ پلیکەی دێو، تەختی تاران‌
دوژمنی کورد جێ پێی لێژە
با بگێڕین گەڕەلاوێژە

ھۆ ھۆ شوانە بە نەغمەی تەڕ و پاراووت
بە بلـوێری لە خەم و دەردا سووتاوت
بارووژێنە گیانی خەوتووی گەزیزەی ھەرد
بە (سوارۆ)ێک، بە (حەیران)ێک، دامرکێنە بڵێسەی دەرد

ھۆ ھۆ جووتێر چەوساوەی خەمان
خاڵە! ڕێبواری خەیاڵت نیشتەجێ بوو
خەمان نەمان
بە ئارەقی نێو چاوانی بەرز و تەرزی کرێکارانت
چناری ھیوا باشین بێ
لە کۆزی ڕووی دەردەدارانت
ئەی کچی جوان!
ئەی یەزدانی داوێن پاکی!
دیلانی بگێڕە
بەسەر چوو
دیلـی و زەلیلـی و خەمناکی
ئەو ھەوری یەی لە دەوری دارت پێچاوە
لە دەوری دەستت ھاڵێنە
بە دەم سووڕانی سەماوە
شایی دەگەڕێ لە ھەموو دێیان
گیان ھاتوەتە ئاسۆی گوێیان
دیلان دەگەڕێ لە ھەموو ماڵان
پیرۆزبایی لە ھاواڵان

. . . ڕێبەندان!
بەو زستانەم دڵ بەھارە
لە ھەموو سنووران ھاوارە
لە دوژمنان ڕێبەندانە
بۆ کوردەواری گۆوەندانە
شایی نەدار و ھەژارە
ئەوجار ھەژار خۆی سەردارە

مەڵبەند بەھاری تێزاوە
«قازی» ‌مەزن ھەروەک کاوە
ھێزی کۆمەڵی لەپشتە
ھەودای خاوی ھیوا گشتە
قورینگ چلـەی زستان دەبڕن
چاویان لە کوردستان دەبڕن
بە پۆل گوڵی لە شەتاوان
دەخەمڵێنن دەم چۆماوان
بیستوومە لە کۆنەپیاوان
سەرگوریشتەی خاوەن ناوان:
«لە سەخڵەتا خۆشیی دیارن
ھەر زۆرە کوژەی زۆردارن» ‌
نەزیلـەی باپیران وایە
«شەو بۆ مێردان وەک قەڵایە»

شەوەی شەو لەشی گوشیبووین
ڕێبەندان ڕێگای تەنیبووین
گیانمان خارا بە دەرد و ئێش
ڕێگای ئازادین گرتەپێش
پاش چەند ساڵ لە نوور دووریمان
ھەڵبوو چرای جەمھووریمان

با بگێڕین زەماوەندێ
با بۆتان بڵێم سەربەندێ
ئەوجار چینی فەلا و کرێکار
قەت ناڵێن خۆزگەمان بەپار
دەری ھاویت تۆــ وی دژی
ڕەنجبەر بژی
                 بژی
                        بژی

 تاران، ڕێبەندانی ١٩٦٨

 هه‌ڵۆ

پاییزه‌ دار و ده‌وه‌ن بێ به‌رگه‌
دڵ په‌شۆکاوی خه‌یاڵی مه‌رگه‌
هه‌ر گه‌ڵایێ که‌ له‌ دارێ ده‌که‌وێ
نووسراوێکه‌ به‌ ناخۆش خه‌وه‌رێ
تاو هه‌ناوی نیه‌ وا مات و په‌شێو
له‌شی زاماری ده‌کێشێته‌ نشێو
ڕۆژ په‌ڕه‌، سارده‌ کزه‌ی بای زریان
کاته‌ بۆ ژینی له‌ ده‌س چوو ، گریان
دڵی پڕ بوو له‌ په‌ژاره‌ و له‌ دڵۆ
ژینی خۆی هاته‌وه‌ بیر پیره‌ هه‌ڵۆ
به‌ قسه‌ خۆشه‌ مه‌ترسی مردن
تاڵه‌ ئه‌و هه‌ستی به‌ مردن کردن
کاتی کۆچ کردنه‌ وه‌ختی سه‌فه‌ره‌
داخه‌که‌م سه‌ختی ژیانم له‌به‌ره‌
هه‌ر بینا هات ئه‌جه‌ل و من مردم
با له‌ شیوێ په‌ڕ و باڵی بردم
تۆ بڵێی پاشی نه‌مان ژینێ بێ ؟
بۆ له‌شی سارده‌وه‌ بوو تینێ بێ ؟
تۆ بڵێی ئه‌و خه‌وه‌ هه‌ستانی بێ ؟
یا نه‌ ئه‌و قافڵه‌ وه‌ستانی بێ ؟
مه‌رگه‌ دێ و دوا به‌ هه‌موو شت دێنێ
هه‌موو ئاواتێ له‌ دڵ ده‌ستێنێ
پاشه‌رۆکێکی بکه‌م له‌م باخه‌
تاکوو باڵ و په‌ڕی من په‌رداخه‌
هه‌ر بڕۆم نابه‌ڵه‌د و بێ سه‌ر و شوێن
دیار نییه‌ خێڵی هه‌ڵۆیان له‌ کوێن
شاره‌زای ڕێگه‌یی مردن کێیه‌
چیه‌ ئه‌و مه‌نزڵه‌ کوێنه‌ی جێیه‌
نابمه‌ ڕێبواری که‌لی هات و نه‌هات
چاره‌که‌م به‌شکوو ئه‌وا هات و نه‌هات
خۆی به‌ خۆی گوت که‌ ده‌چم بۆ لای قه‌ل
که‌یخودای پیر و به‌ بیری گه‌لی مه‌ل
هه‌ڵفڕی ڕاوکه‌ری زاڵی که‌ژ و کێو
له‌ چیای به‌رزه‌وه‌ ڕووی کرده‌ نشێو
که‌وته‌ ئه‌و ده‌شته‌ له‌ ترسا ته‌ق و ڕه‌و
ده‌رپه‌ڕی کوڕکوڕ و کڕ مایه‌وه‌ که‌و
هاته‌ لای قه‌ل به‌ کزی و بێ وازی
قه‌ل گوتی : مامه‌ هه‌ڵۆ ناسازی ؟
کوتی قاڵاوه‌ ڕه‌شه‌ی پسپۆڕم
پیرم و پێ یه‌ له‌ لێوی گۆڕم
باخی ژینم به‌ خه‌زان ژاکاوه‌
کاتی مه‌رگه‌ و ئه‌جه‌لیش ناکاوه‌
پێم بڵێ چۆنه‌ که‌ تۆ هه‌ر لاوی
زۆر به‌ ساڵ پیری به‌ڵام چا ماوی
هێزی ئه‌ژنۆم نیه‌ باڵ بێ هێزه‌
هه‌موو گیاندارێ ژیان پارێزه‌
قه‌ل کوتی باشه‌ که‌ گوێ ڕادێری
په‌ندی من پاکی به‌ دڵ بسپێری
ئه‌و ده‌مه‌ بابی به‌هه‌شتی من مرد
دوور له‌ تۆ ده‌رد و به‌ڵای ئێوه‌ی برد
پێی کوتم ڕۆڵه‌ هه‌وای ڕاز و نزار
هه‌یه‌تی ده‌رد و نه‌خۆشی به‌ هه‌زار
دیق و زه‌ردویی و ئاهۆ و وه‌رهه‌م
به‌ گژه‌ی بای به‌ قه‌وت دێن به‌رهه‌م
گۆشتی که‌و چه‌نده‌ که‌ تام داره‌ به‌ ناو
هه‌نگ و هاڵاوێ ده‌هه‌نوێته‌ هه‌ناو
تا وزه‌ی بیر و خه‌یاڵ سه‌رده‌که‌وێ
که‌ له‌ گۆڕ که‌وتی وه‌ها ده‌رده‌که‌وێ
په‌ین و پاڵی که‌ له‌ پاڵی دێ یه‌
مه‌نزڵی نۆکه‌ری خۆتی لێ یه‌
که‌ره‌ تۆپیو و که‌لاکی گوێلک
هه‌ڵمی دڵ ڕوون که‌ره‌وه‌ی سه‌رگوێلک
پێکه‌وه‌ چینه‌ بکه‌ین له‌و په‌ینه‌
بۆی سه‌نێر مه‌لحه‌می بیر و زه‌ینه‌
ورد به‌وه‌ چه‌نده‌ به‌مانا قووڵه‌
مه‌سه‌له‌ و گفتی قه‌لی ماقووڵه‌ 
بیکه‌ سه‌رمه‌شقی ژیان ئه‌و ئیشه‌
هه‌ر له‌ سه‌ر داری نه‌وی هه‌ڵنیشه 
****‌ 
هاته‌وه‌ بیری هه‌ڵۆ ڕابوردووی
پاکی بووژانه‌وه‌ یادی مردووی
گوڵ کرا ڕایه‌خ و پایه‌ندازم
چه‌نده‌ ئاژوا له‌شی کێو ئاوازم
چه‌نده‌ ڕوانیمه‌ زه‌وی له‌و بانه‌
کێو و ده‌شت له‌و سه‌ره‌وه‌ چه‌ند جوانه‌
چه‌ن چکۆڵه‌ن په‌له‌وه‌ر له‌و به‌رزه‌
ئاخ که‌ چه‌ن خوێڕی گره‌ ئه‌م عه‌رزه‌
چه‌نده‌ ڕاوی که‌و و که‌وباڕم کرد
دوژمنی تاقمی شمقارم کرد
کۆلکه‌ زێڕینه‌ وه‌کوو تاقی زه‌فه‌ر
ئاسمان بۆ منی به‌ست کاتی سه‌فه‌ر
حه‌وته‌وانان بوو مه‌یانی شه‌ڕی من
چه‌نده‌ شۆراوه‌ به‌ خوێن شاپه‌ڕی من
ئێسته‌ بۆ وا ڕه‌به‌ن و داماوم
من هه‌ڵۆ چاو له‌ ده‌می قاڵاوم
سا که‌ ئه‌و کاره‌ وه‌ها ساکاره‌
مه‌رگه‌ میوانی گه‌دا و خونکاره‌
هه‌وری ئاسمان بێ خه‌ڵاتم باشه‌
یا له‌شم خاشه‌ بکێشن باشه‌
کوتی وا ژینی درێژ پێشکه‌شی خۆت
گۆشتی منداره‌وه‌ بوو هه‌ر به‌شی خۆت
ژینی کوردت و به‌ هه‌ڵۆیی مردن
نه‌ک په‌نا بۆ قه‌لی ڕوو ڕه‌ش بردن
لای هه‌ڵۆی به‌رزه‌فڕی به‌رزه‌ مژی
چۆن بژی خۆشه‌ نه‌وه‌ک چه‌نده‌ بژی
 
 
 کۆرپه‌ی لێو به‌بار
 
له‌ شه‌وقی ڕووی مانگ
له‌ بژوێنی ئاو
گوڵی سێوه‌ڕه‌ به‌ زێو ته‌ندراوه‌،
هه‌ناسه‌ی ساردی
کورپه‌ی لێو به‌بار
که‌ تاسه‌باری ڕووی مانگی دایکێ
دیلی ده‌ستی شه‌و 
هاوار ئه‌کا : مانگ
له‌ هه‌وری ڕه‌شی زوڵم و دزێوی
گه‌ر خۆ نه‌بوێری 
ڕۆژی ڕووناکی ئاوێته‌ی دیدار
ڕه‌شایی شه‌و و ترووسکه‌ی ستێر
نابێ له‌ ئاسۆ
 
 
 خه‌وه‌ به‌ردینه‌

له‌ چه‌شنی گه‌رووی که‌و ،
که‌وی دۆمی یه‌خسیری زیندانی داری،
پڕی سه‌وزه‌ به‌سته‌ی خرۆشانی باڕی
ته‌ره‌ی باوه‌شی تاسه‌باری بناری
شه‌پۆلی له‌ گوێن خوێنی شه‌رمی کچانه‌
له‌ سه‌ر ڕوومه‌تی ماتی بووکی ڕه‌زاسووک
به‌تینی بتاوێنێ ڕوانینی زاوا
گه‌رمتر له‌ پڕشنگی تاوی به‌هاری
وه‌کوو نه‌رمه‌ هه‌نگاوی لاوی به‌ره‌و ژوان
له‌ جێ ژوانی زیندوو به‌ گیانی کچی جوان
وه‌کوو گه‌رمه‌ یاوی قه‌شه‌ی ده‌ستی تاراو
له‌ بژوێنی ده‌ریای بلوورینی به‌روێ
به‌ خوڕ خۆ به‌ دیواری کێوا ئه‌دا ئاو
له‌گه‌ڵ گاشه‌ به‌ردا سه‌ر ئه‌سوێ سه‌ر ئه‌سوێ.
**** 
کچی نوور قه‌تیسی ده‌سی دێوی کێوه‌
له‌ ئه‌نگوسته‌ چاوی دڵی خێوی کێوا
به‌ره‌و ده‌ر، به‌ره‌و شاری ده‌ریا به‌ڕێوه‌.
گه‌رووی ویشک و چاوی سپی چاوه‌کانی
ده‌رووی ڕوونی ئاوه‌
به‌ فانۆسی ئه‌ستێره‌ به‌رچاوی ڕوونه‌
له‌ به‌ر پێی حه‌ریری که‌وه‌ی سێوه‌ڕه‌
به‌ پۆی مانگه‌ شه‌و چندراوه‌.
ئه‌ڵێی بورجی خاپووری مێژووی له‌مێژین
له‌ درزی هه‌زار خشتی ڕۆژ و شه‌وانی
دڵۆپه‌ی چپه‌ی پۆلی په‌ریانی دادا
ئه‌ڵێی پێکه‌نینی کچی سه‌رگوریشته‌ی قه‌دیمی
له‌ ئه‌ندامی تاپۆی وه‌کوو بوومه‌لێڵی
سنووری شه‌وی دوێنێ ئه‌وڕۆی به‌یانی
په‌چه‌ی قورسی نسیانی ئینسانی لادا.
****

ئه‌ڵێی ده‌نگی شمشاڵه‌ ڕه‌شماڵی دۆڵی دڕیوه‌
شه‌ماڵی ده‌ره‌ی دووره‌ شاری
پشووی پڕ له‌ عه‌تری به‌هاری کچی کورد
به‌ بلوێری شووشی گه‌رووی زه‌رد و زۆڵی
له‌ زه‌نوێری زێو ئاژنی سای زرینگانه‌وه‌ی شه‌و
به‌ خوڕ زه‌مزه‌مه‌ی هه‌ڵبڕیوه‌
به‌ ئیعجازی ئه‌نگوستی پاکی موحه‌ممه‌د
شه‌تی نوور به‌ ڕووی مانگی عه‌رزا کشاوه‌
ترووسکه‌ی برووسکه‌ی شه‌وی ده‌م به‌هاری به‌ هه‌وره‌
له‌ سه‌ر عاسمانی زه‌وی ڕاخوشاوه‌.
له‌ هه‌ر گاز و ڕێبازێ وا گازی ئاوی ئه‌گاتێ
نیازی هه‌زاران گه‌زیزه‌ی به‌نازی وه‌دی دێ
ئه‌بووژێته‌وه‌ داری چاکی به‌ ودمی هه‌ناسه‌ی
شنه‌ی نه‌رمه‌ لاوێنی ده‌م بای ئه‌خاتێ.
****
ئه‌ڵێن تاجی زمڕووتی دووڕگه‌ی له‌سه‌ر ناوه‌ ده‌ریا
هه‌تا چاو هه‌ته‌ر کا، شه‌پۆله‌، شه‌پۆله‌
له‌ بوونا له‌ چوونا
به‌ ئاهه‌نگه‌ سه‌ربه‌ندی بزوێنی خۆشی
له‌به‌ر خۆره‌ تاوا ئه‌ڵێی سینگی ژینه‌ ئاهاژێ
ئه‌ڵێی: هانی هه‌ستانه‌ ده‌نگی خرۆشی
سروودی خوناوه‌ی به‌هاره‌ له‌ گوێما
له‌ هه‌ر شێوه‌ جۆبارێ هه‌ر ده‌شته‌ چۆمێ
له‌ دڵمایه‌ بڕوای به‌رینی به‌ ده‌ریا گه‌یشتن
له‌ تاریکه‌ تاراوگه‌که‌م وا به‌سه‌ر چوو
زه‌مانی ته‌ریکیم
ئیتر خێر و خۆشی له‌ ڕێما 
****
وه‌هایه‌ :
که‌ کانی به‌ هیوا
به‌هارانه‌ لووزه‌و ئه‌به‌ستن به‌ره‌و شاری ده‌ریا
به‌ڵام داخی جه‌رگم له‌ گه‌ڵ هه‌ر به‌هارێ
که‌ ڕائه‌چڵه‌کن سه‌وزه‌ڵانی 
له‌ خاکینه‌ خه‌ونی گرانا
له‌ دڵما خه‌م و داخی ئه‌م ده‌رده‌ سه‌وزه‌:
که‌ ده‌ردی گرانی هه‌موو ڕێبوارێ وه‌نه‌وزه‌ 
****
له‌به‌ر نووری خۆرا
گه‌لێ کوێره‌کانی شه‌واره‌ن
زنه‌ی ده‌م به‌ هاواری هاری درۆزن هه‌زارن
که‌ ته‌سلیمی سیحر و ته‌لیسمی بنارن
به‌بێ هه‌وڵی هه‌ڵدان و چارانی چارن
به‌ هیوان بگرمێنێ هه‌وری به‌هاری
ڕه‌هابن
له‌ زیندانی به‌ردینی غارا.
که‌چی ، وا که‌وی و ده‌سته‌مۆی ده‌سته‌ڵاتی ڕکه‌ی دۆڵ و شێون
له‌به‌ر سامی ڕێ وا به‌زیو و ته‌زیون
له‌ گه‌ڵ گۆچی کردن گزنگێ،
چه‌واشه‌ن له‌ پێچی نزارا. 
**** 
هه‌تا بیری تاڵی گڕاوێ
به‌دڵما گه‌ڕاوه‌
هه‌تا یاد ئه‌که‌م ئاوه‌ به‌و ورمه‌ به‌ردینه‌ کاری کراوه‌
ئه‌ڵێم سه‌د مخابن
وه‌جاخێ که‌ ڕووگه‌ی هه‌زاران نزای شینه‌ باهۆی به‌تاسه‌ن
وه‌بووژێنه‌وه‌ی هه‌ست و هان و هه‌ناسه‌ن
چلۆنه‌ که‌ بیژووی گڕاوان ئه‌بینن
له‌ نێو چاوی ئه‌و خانه‌دانه‌
له‌هی چۆنه‌ پیتی بڕاوه‌؟
نه‌ سۆزه‌ی بلاوێنی میری، خوناوه‌ی به‌هاری
نه‌ تووکی برای ڕێبواری
له‌ کاسی خه‌وا، فێری ڕاسانی ناکه‌ن
له‌ مانا، به‌ ئامان و بریا
په‌شیمانی هه‌رمانی ناکه‌ن
وه‌ها گه‌ی له‌شی به‌و گه‌ به‌ردینه‌ گاوی دراوه‌
که‌حێلێکه‌، کۆڕژن و حیله‌ی نه‌ماوه‌
وه‌هایه‌ که‌ هه‌ر گیایه‌ له‌و ده‌شته‌ شینن
له‌ سه‌ر ماته‌می ئاوه‌ به‌ردینه‌، سه‌رشین و سه‌رگه‌رمی شینن
**** 
گه‌لێ گۆله‌ له‌و چۆله‌ یه‌خسیری خاکن
به‌ ڕوویا گه‌ڵا وه‌ک چه‌مۆڵه‌ی کڵۆڵی وه‌ریون
گه‌مارۆی زه‌لی نێزه‌، وا ته‌نگی پێ هه‌ڵچنیون،
که‌ بێ ده‌رفه‌تی پێکه‌نینن به‌ سه‌د به‌رزگی زه‌رده‌ ماسی
لق و پۆپ و هه‌ژگه‌ڵ
وه‌ها ده‌ور و پشتی ته‌نیون
که‌ بێ فرسه‌تی چاوه‌بڕکێ
له‌ گه‌ڵ عه‌ڕشی پاکن
**** 
هه‌تا جۆگه‌ ئاوێ به‌ وشکی ده‌بینم
ئه‌ڵێی مێرگی ڕوخساری کیژێکی کاڵ و مناڵه‌
به‌ کووزی ته‌مه‌ن جاڕه‌ جوانێکی پڕ خه‌وش و خاڵه‌،
ته‌شه‌نداره‌ جه‌رگی برینم.
به‌ڵێ: دووره‌ گه‌رمێنی ده‌ریا
به‌ڵێ: وایه‌ کانی هه‌ژارن
ئه‌زانم
ئه‌وانه‌ی که‌ پاراوی ئاون بژارن.
ئه‌زانم له‌ ڕێگا،
مه‌ترسی گه‌لێ ژه‌نگ و ژارن.
به‌ڵام کاکه‌ ئه‌و گشته‌ عه‌قڵی خه‌سارن
له‌ناو ئه‌و هه‌موو ئاوه‌ هه‌ر چاوه‌یه‌ک
باوی هه‌نگاوی خۆشه‌
به‌ ته‌نیا ئه‌وه‌ شاره‌زای کۆسپ و که‌نداڵی ڕێ یه‌
هه‌وه‌ڵ مه‌نزڵی زێ یه‌، ئاواتی به‌رزی زرێ یه‌
ئه‌زانێ له‌ هه‌ڵدێره‌ هانی به‌هێزی
له‌ ئه‌سکوند و چاڵایه‌ هه‌ڵدان و گێژی
په‌ڕۆی شینی سه‌رشانی ده‌ریایه‌ ژینی که‌رێزی
ئه‌زانێ له‌پێ ناکه‌وێ پێ یه‌ پێڵاوی تاسه‌ی پیاسه‌ی له‌پێ بێ
نه‌وه‌ستان ده‌وه‌ستێ به‌ ده‌ستێ
که‌ خاراوی ئیش و سواوی سوێ بێ
له‌هه‌ر شوێنێ ڕاماوه‌، داماوه‌، کاری ته‌واوه‌
ئه‌زانێ ئه‌بێ هه‌ر بژی و باژوێ، تا بژی تا بمێنێ
هه‌ناوی به‌ هه‌نگاوه‌، نه‌سره‌وتنه‌ کووله‌که‌ی ڕووحی ئاوه‌
 
 
 سروه‌ی به‌یانی

تۆ وه‌کوو 
سروه‌ی به‌یانانی به‌هاری
تۆ له‌ له‌شما 
گیانی سووکی نادیاری
بۆ شه‌وی خۆشی و نه‌خۆشیم یادگاری
ڕه‌مزی ئینتیزاری
****
تۆ جریوه‌ی دارسانی جێ ژوانی
بۆ هه‌سێره‌ی به‌رزی ئاواتم
سریوه‌ی 
چه‌نده‌ جوانی
گیانه‌که‌م
جاران که‌ ئه‌تکوت
پێکه‌نینت زایه‌ڵه‌ی
سه‌وزی شه‌تاوه‌
چاوی شینت گۆمی مه‌ندی
پڕ له‌ ماسی
زه‌رد و سووری به‌ر هه‌تاوه‌
ئێسته‌ بۆ وا شۆڕه‌بی
برژانگی نه‌رمت ده‌وری داوه‌
بۆچی گه‌رمایی ڕوانینت نه‌ماوه‌ ؟
 
 
 بۆ کچه‌ کوردێ

دزه‌ی نیگای ژێر تارای شه‌رم و ناز
سه‌رنجی کێشام کیژی کرچ و کاڵ
ئه‌ی په‌ریزاده‌ی ئه‌وپه‌ڕی جوانی
له‌وساوه‌ که‌ تۆ
بازی نازی تۆ
بۆ منی کڵۆڵ ئه‌نێریته‌ ڕاو
دڵ وه‌ک دوو ته‌پڵه‌ی
سواره‌ی کوردی
جوانووی نه‌گیراو
مه‌یل ئه‌خاته‌ باڵ
خه‌رمانه‌ی بۆنی زولفت له‌ سار شان
بۆی کێوی شه‌وبۆ فه‌سڵی دره‌نگان
تێریته‌ بیرم
چاوه‌ کاڵه‌که‌ت
هه‌ساره‌که‌ی ڕۆژ بۆ ڕێبواری شه‌و
یا خۆ قاسپه‌ی که‌و له‌ ده‌م به‌یانا
بۆ هه‌وارنشین، هه‌وارگه‌ی شاهۆ
تێریته‌ بیرم
که‌ ڕووی وتارت ئه‌که‌یته‌ لای من
سروه‌ی به‌یانی ، ئازیز شنه‌ شن
تێریته‌ بیرم
 
 
 خێڵی درۆ

ئێوه‌ کێن؟ خێڵی درۆ
گه‌لی ده‌م پڕ له‌ هه‌را
نیشته‌جێی شاری به‌ گرمه‌ و دووکه‌ڵ
پێم بڵێن:
ئێوه‌ چ کاره‌ن ؟
چ که‌سن ؟
ئێوه‌ ئه‌ی کرمی کتێب
یاری غاری هۆده‌
به‌ گه‌رووی قاسپه‌که‌ری که‌وتارێن
جاڕی کام گوم بوو ئه‌ده‌ن وا به‌ هه‌ڵپه‌ و به‌ ده‌هۆ ؟
ئێوه‌ :
میراتگری کام جێ له‌وه‌ڕن ؟
ئێوه‌، حاشارگری ڕووبه‌ندی وشه‌
بووکی بن تارای سوور
خوا نه‌کا بای به‌ ته‌وژمی کوێستان
لابه‌رێ په‌رده‌ له‌ سه‌ر باڵاتان
ده‌رکه‌وێ هه‌ر ده‌کوژن دوورا دوور.
ئێوه‌ :
که‌ی شێری چیان ؟
به‌رده‌ماوخۆری توڵه‌ و گورگی گه‌ڕن
قاقڕه‌ گیانه‌ هه‌وای به‌رپشتێن
شۆره‌کاتێکه‌ کوژه‌ی خه‌ڵفی ده‌ست
زه‌لکه‌یه‌ کۆڕه‌که‌تان ئێوه‌ زه‌لن
هه‌ر به‌ بایه‌ک ئه‌گڕێن بێ ده‌ربه‌ست
کام به‌یان به‌ر بوو له‌ به‌ندی شه‌وه‌ زه‌نگ ؟
کام کوله‌ی شۆڕ به‌ نه‌فه‌ستان لاچوو ؟
مل به‌ به‌رمووری وشه‌ی ڕه‌نگاوڕه‌نگ !
کامه‌ پێ که‌وته‌ پیاسه‌ی ڕێتان ؟
ئێسته‌ وا گرمه‌ له‌ کێوان به‌رزه‌
مێش ئه‌خاته‌ له‌شی گا بووله‌رزه‌
ئێوه‌ن و ئێوه‌ن و لۆکه‌ی گوێتان
به‌سیه‌تی ،..... به‌سیه‌تی
واهات ............ وا چوو .
 
 1347

 شار

گوڵم !
دڵم پڕه‌ له‌ ده‌رد و کوڵ
ئه‌ڵێم بڕۆم له‌ شاره‌که‌ت
ئه‌ڵێم به‌ جامێ ئاوی کانیاوی دێ یه‌که‌م
عیلاجی که‌م کوڵی دڵی پڕم، له‌ ده‌ردی ئینتیزاره‌که‌ت
وه‌ڕه‌ز بوو گیانی من له‌ شار و هاڕه‌ هاڕی ئه‌و
له‌ ڕۆژی چڵکن و نه‌خۆش و تاو ویاوی شه‌و
ئه‌ڵێم بڕۆم له‌ شاره‌که‌ت
له‌ شاری چاو له‌به‌ر چرای نیئۆن شه‌واره‌که‌ت
بڕۆمه‌ دێ که‌ مانگه‌ شه‌و بزێته‌ ناو بزه‌م
چلۆن بژیم له‌ شاره‌که‌ت
که‌ پڕ به‌ دڵ دژی گزه‌م؟!
له‌ شاره‌که‌ت، که‌ ڕه‌مزی ئاسن و مناره‌یه‌
مه‌لی ئه‌وین غه‌واره‌یه‌
ئه‌ڵێی له‌ ده‌وری ده‌ست و پێم
ئه‌وه‌ی که‌ تێل و تان و ڕایه‌ڵه‌، که‌له‌پچه‌یه‌
ئه‌وه‌ی که‌ په‌یکه‌ره‌ میسالی داوه‌ڵه‌
ئه‌وه‌ی که‌ داره‌ تێله‌، مه‌زهه‌ری قه‌ناره‌یه‌
له‌ شاره‌که‌ت که‌ مه‌ندی دووکه‌ڵه‌
که‌ دێته‌ ده‌ر له‌ ماڵی ده‌وڵه‌مه‌ند
وه‌ تیشکی بێ گوناهی خۆره‌تاو ئه‌خاته‌ به‌ند
له‌ هه‌ر شه‌قام و کووچه‌یه‌ک شه‌پۆڕی شینه‌
دێ به‌ره‌و دڵم
ده‌ستی گه‌رمی ئاشنا نییه‌ که‌ ئه‌یگوشم
ده‌ستی چێوی یه‌
له‌ شاره‌که‌ت زه‌لیله‌ شێر،
باوی ڕێوی یه‌ 
به‌ هه‌ر نیگایه‌ک و په‌تایه‌که‌
ئه‌ڵێم بڕۆم له‌ شاره‌که‌ت 
گوڵم، هه‌رێمی زۆنگ و زه‌ل
چلۆن ئه‌بێته‌ جاڕه‌گوڵ
له‌ شاری تۆ، له‌ بانی عه‌ره‌شه‌ قۆنه‌ره‌ی دراو
شاره‌که‌ت 
ئاسکه‌ جوانه‌که‌م !
ته‌سکه‌ بۆ ئه‌وین و بۆ خه‌فه‌ت هه‌راو
کێ له‌ شاری تۆ، له‌ شاری قاتڵی هه‌ژار
گوێ ئه‌داته‌ ئایه‌تی په‌ڕاوی دڵ؟
منێ که‌ گۆچی تاوی گه‌رمی به‌رده‌واره‌که‌ی عه‌شیره‌تم
به‌ داره‌ ته‌رمی کووچه‌کانی شه‌ره‌که‌ت
ڕانه‌هاتووه‌ له‌شم
بناری پڕ به‌هاری دێ
ڕه‌نگی سوور و شین ئه‌دا
له‌ شیعر و عاتیفه‌ی گه‌شم
ئه‌ڵێم بڕۆم له‌ شاره‌که‌ت گوڵم
 
 
 کچی به‌یان

من ئه‌ڵێم :
په‌پووله‌یه‌ک فڕی به‌ باڵی سه‌وز و سووره‌وه‌
من ئه‌ڵێم :
گوڵێ به‌ ده‌م شنه‌ی شه‌ماڵه‌وه‌ بزه‌ی بزووت
تۆ ئه‌ڵێی :
چ بوو په‌پووله‌یه‌ک فڕی
یانه‌ سووره‌گوڵ ، زه‌رده‌ که‌وته‌ لێوی ناسکی
من ئه‌ڵێم :
هه‌تا هه‌تایه‌ ده‌وری جوانی یه‌
ئه‌مڕۆ گه‌ر هه‌تاو که‌سیره‌یه‌ نه‌ماوه‌ ئاگر و گڕی
مێرگی ئاسمان به‌ سووتمانی هه‌وری لۆکه‌یی نه‌زۆک
پڕ له‌ خاڵ و قۆپه‌نه‌
جه‌نگه‌ڵێ که‌ جێ ژوانی پۆله‌ پۆڕی باڕی یه‌
جێگه‌ مۆڵی که‌متیار و گورگ و ڕێوی یه‌
شۆڕه‌بی که‌ بۆته‌ داری چاکی بێ نه‌شه‌ و شنه‌
زه‌لکه‌ گه‌ر ته‌یاری تێر و قۆشه‌نه‌
خۆشه‌ویسته‌که‌م
له‌ په‌نجه‌ره‌ی نیوه‌تاکی بوومه‌لێڵه‌وه‌
چاوی من له‌ دیمه‌نی کچی به‌یانی یه‌
له‌ حه‌نجه‌ره‌ی زه‌مانه‌وه‌
گوێم له‌ زه‌مزه‌مه‌ی زوڵاڵی خیزه‌ ورده‌کانی کانیه‌. 
باسی شه‌و مه‌که‌ نه‌ شایه‌ری شه‌وم
باسی خه‌و مه‌که‌ له‌ لای هومێدێکه‌وه‌ فێره‌ سه‌ر ڕه‌وم
به‌و ده‌مه‌ت که‌ بۆنی سه‌د به‌هاری لێوه‌ دێ
بۆنی ده‌شتی به‌ختیاری باوه‌شی چیای، به‌ ده‌ستی با
به‌ گوڵ چناوی، لێوه‌ دێ
بۆنی سه‌رسه‌کۆی به‌ کاگڵی ، به‌ ئاوپژاوی، لێوه‌ دێ
پێم مه‌ڵی که‌ داکه‌وم
پێم مه‌ڵێ که‌ ئاڵی زاڵی شه‌و، چاوی بێخه‌وی چڕه‌
پێم مه‌ڵێ نه‌هاتنه‌وه‌ ئه‌وه‌ی که‌ چوون
مه‌گری بۆ خه‌ساری بێ گه‌ڕانه‌وه‌
ڕێگه‌مان دوور و سه‌خت و قاقڕه‌
خۆشه‌ویسته‌که‌م
ئێمه‌ نوێنه‌ری خه‌باتی ڕۆژهه‌ڵات
ڕۆژهه‌ڵاتی سووری ئاگرین
فێر نه‌بووین به‌زین و دابه‌زین
ڕانه‌هاتووه‌
چاوی قاره‌مانی کورد
به‌ شه‌ونمی گرین
خۆشه‌ویسته‌که‌م
له‌ په‌نجه‌ره‌ی نیوه‌تاکی بوومه‌لێڵه‌وه‌
چاوی من له‌ دیمه‌نی کچی به‌یانی یه‌
له‌ حه‌نجه‌ره‌ی زه‌مانه‌وه‌
گوێم له‌ زه‌مزه‌مه‌ی زوڵاڵی خیزه‌ ورده‌کانی کانی یه .

‌ 1348

 تۆ ده‌ریامی

تۆ ده‌ریامی
به‌ ڕوانینی دووچاوی شینی بێ بنت
به‌ خاوێنیت به‌ ئارامیت
تۆ ده‌ریامی 
به‌ شه‌پۆلی له‌نجه‌ و لارت
به‌ تووڕه‌یی جار به‌ جارت
به‌ شه‌نگه‌ ژنیت
به‌سامیت
تۆ ده‌شتی ئه‌وپه‌ڕ نادیاری
بۆ چۆل بڕی له‌پێ که‌وتوو
تاپۆی شاری
تۆ ڕوح سووکی وه‌ک خه‌ونی خۆش
وه‌ک هه‌ناسه‌
جێ ناگری
له‌ توێی شیعرا چه‌شنی تاسه‌
تۆ تراوکه‌ی جارێ دیار، گاهێ نه‌دیاری
هیوای تینوێتی ڕێبواری
تۆ شۆڕه‌بی ناو شۆره‌کاتێکی گه‌رمی
له‌به‌ر نیگای تاسه‌باری ئه‌ویندارا
خۆ داپۆشیو به‌ لک و پۆی که‌زیه‌ی نه‌رمی
به‌ڵام ئه‌ی کیژ
ئه‌ی چاو نه‌رم
ئه‌ی خه‌نجه‌ری تۆڵه‌ی ڕق تیژ
ئه‌مڕۆ من له‌ خه‌سته‌خانه‌م
نه‌ وشیارم نه‌ له‌سه‌رخۆ
لایه‌کی بیرم لای ئه‌و گه‌نجه‌یه‌
به‌ ده‌می برین پێکه‌نی
به‌ شووره‌ی وه‌ک پۆڵای له‌شی
ڕێگای چه‌کمه‌ی سووری خوێن و ده‌ستی ڕه‌شی«به‌عسی» ته‌نی
لایه‌کی بیریشم لای تۆ
نا ئه‌ی هه‌نیه‌ت وه‌ک مانگه‌ شه‌و
نا ده‌ریای مه‌ندی چاو به‌خه‌و
گڕی ئاخ به‌رمه‌ده‌ گیانم
به‌ نیگای ئاشنای لێ کوژراوان مه‌متاسێنه‌
خۆم زامارم
به‌ خوێی توانج
مه‌مکولێنه‌وه‌، مه‌مسووتێنه‌وه‌
مه‌ڵێ خۆزگه‌ ده‌زگیرانم
پاڵه‌وپشتی ژیانم
بمردایه‌.....!
****
به‌ڵام ئه‌مڕۆ
که‌ هه‌ر ساتێ دڵی دایکێ
له‌ کوردستان هه‌ڵ ئه‌قرچێ
به‌ هه‌ر بۆمبای سووتێنه‌رێک، پێشمه‌رگه‌یه‌ک
داری چاکێک دائه‌قرچێ
نه‌تکوتبایه‌ لایه‌کی بیرم لای تۆیه‌
مه‌گری و مه‌ڵێ ده‌زگیرانت ڕه‌نجه‌ڕۆیه‌
به‌و زاره‌ی له‌ زه‌رده‌ زیزه‌
به‌ ئارامی که‌ شێوه‌ی دڵمه‌ندی تۆیه‌
مه‌ڵێ به‌س ئه‌م گوفت و گۆیه‌
تۆ لات وایه‌
من نازانم
سکاڵای دڵداری خۆشه‌
به‌ڵام ئه‌مڕۆ من به‌شێکی کوردستانم
کیژی سه‌د براکوژراوی نیشتمانم
تازه‌ماسی تاسه‌باری ده‌ستی تینووت
ڕێی نیه‌ بۆ ده‌ریای سینه‌م
هێندی خوا خۆشه‌ویستی
به‌ڵام من کیژێکی کوردم
جه‌هه‌ننه‌مه‌ گڕی سینه‌م
 

ژێدەر و سەرچاوەکان

١.↑ گۆڤاری ڕووناکی، ژمارە ٢٩٠، ٣/١٠/١٩٦٩، لاپەڕە ١٩
شیعری «دووی ڕێبه‌ندان»ی سواره‌ی ئێلخانیزاده‌ و چه‌ند سه‌رنجێک، ئامادەکردنی: جوتیار تۆفیق ھەورامی

٢-ماڵپەڕی گاگەش

٣-کۆکراوەکانی کتێبخانەی کوردی ئەوین-دی وی دی ویڕژنی دووهەم
محەمەساڵح دیلان (١٩٢٧ - ١٩٩٠)، کوڕی‌ مەلا ئەحمەدی‌ کوڕی‌ مەلا ساڵحی‌ کوڕی‌ مەلا قادرە. ساڵی‌ ١٩٢٧ لە گەڕەکی‌ گۆیژەی‌ شاری‌ سلێمانی‌ لەدایکبووە. سەرەتا لە ‌مزگەوتی‌ بابەعەلی‌ خراوەتە بەر خوێندن‌و دواتر لە ‌قوتابخانەی‌ خالدییە قۆناغی‌ سەرەتایی‌ تەواوکردووەو درێژەداوە بەخوێندن‌و تا پۆلی‌ سێی‌ ناوەندی‌ خوێندووە. ساڵی‌ ١٩٤٧ لە ‌فەرمانگەی‌ تووتن دامەزراوە.

محەمەد ساڵح دیلان-كتێبخانه ی كوردی ئه وين 

لە ‌تەمەنی‌ بیست‌و یەک ساڵیدا شیعری‌ بڵاوکردۆتەوەو لە ‌دوای‌ گۆران بەسەرتۆپی‌ نەوەیەکی‌ نوێی شیعری کوردی‌ لەقەڵەمدەدرێت. ئەم شاعیرە خۆی و بەرھەمە ئەدەبییەکەی‌ تەرخانکرد بۆ خزمەتکردنی‌ کێشەی‌ گەلەکەی‌و دژایەتیکردنی ‌کۆنەپەرستان‌و بەکرێگیراوان. لە ‌ساڵی‌ ١٩٤٨ تا ١٩٦٦ نۆ جار زیندانی‌ کراوە و گەلێک‌ جاریش دوورخراوەتەوەو تووشی‌ ئازارو ئەشکەنجەدان‌و نانبڕین بووە.

شیعرە نیشتمانییەکانی‌ دیلان رۆڵێکی‌ گەورەیان بینی‌ لە ‌بەرزکردنەوەی‌ ئاستی‌ ەوشیاری‌ خەڵکی‌ کوردستانداو حەمە ساڵح دیلان-یانکردە مەشخەڵێکی‌ گەورەی‌ سەر رێبازی‌ کوردایەتی‌، کەم رووداوی‌ نیشتمانیی‌و نەتەوەیی‌ ھەیە دیلان بەشداری‌ تیانەکردبێت‌و نەیکردبێتە بۆنەیەک بۆ جۆشدانی‌ خەبات.

ئەم رۆشنبیرە گەورەیە ساڵی‌ ١٩٥٤ بەبێ‌ مۆڵەتی‌ دەوڵەت بەشداریکرد لە ‌کۆنگرەی‌ ئاشتی‌و ھاوکاری‌ گەلان-دا کە لە ‌شاری‌ (ڤیەننا)ی‌ پایتەختی‌ نەمسا ساز کرا، لەسەر ئەم بەشداریکردنە کە گەڕایەوە رەوانەی‌ زیندان کرا. حەمە ساڵح دیلان جگە لەوەی‌ کە شاعیرێکی‌ گەورەو تێکۆشەرێکی‌ خاوەن ھەڵوێست بوو، دەنگخۆشێکی‌ کەموێنەو ئاوازدانەرێکی‌ دەگمەنیش بوو.

گۆرانیی‌و مقامە‌ بەسۆزەکانی‌ دیلان کە شیعری‌ زوربەیان نووسینی‌ خۆیەتی‌ تا ئێستاش ھەر زیندوون. دیلان-ی‌ شاعیر‌و ‌ەونەر‌مەند خاوەنی‌ (مامە کوڕنوو)، (ئەی‌ نازەنین)،( شێخ مەحمودی‌ زیندوو) لە ٢٨ی‌ تشرینی‌ یەکەمی‌ ساڵی‌ ١٩٩٠ دا، بە ‌نەخۆشی‌ دڵ کۆچیدوایی‌ کردو لە ‌پاش خۆی‌ خەرمانێکی‌ پڕ بەرەکەتی‌ لە ‌شیعرو ئاوازی‌ دڵڕفێن‌و گۆرانیی‌ رەسەن بۆ بەجێھێشتین.

ژیان

شاعیری نوێکاری کورد و مەقامزانی بلیمەت محەمەد ساڵح دیلان لە ١٩٩٠.١٠.٢٨ دا لە تەمەنی ٦٣ ساڵیدا دڵە گەورەکەی لە لێدان کەوت و ماڵئاوایی لە وێژە و لە ھونەر و کورد و کوردستان کرد و ناو و خزمەتگوزاریی بۆ میللەتەکەی تا ھەتایە بەنەمریی مانەوە [١].

دیلان خەباتگێڕێکی دڵسۆزی میللەتەکەی و دەنگێکی ڕەسەن و ناسکی ھۆنراوەی نوێی کوردی بوو، شاعیرێکی نوێکاری ڕێبازی ڕیالیزمی نوێ بوو لە وێژەیی کوردیدا، زۆربەی ھۆنراوەکانی پەردەیەکی تەنکی ڕۆمانسیەتی بەسەردا ھەڵکێشرا بوو، ئەمەش جۆرە جوانی و ناسکیەکی پێ بەخشی بوون.


شیعری دیلان
ئەگەر بەوردی سەرجەم دیوانی ھۆنراوە ناسکەکانی بخوێنیەوە، کە لە ساڵی ١٩٨٧دا بە ھەوڵ و کۆشش و لێکۆڵینەوە و پێشەکی مامۆستا عەبدوڵڵا ئاگرین چاپکراوە، ھەست دەکەین لەباسی ناسکانەی سروشتی نیشتمانەکەی ئەوەندە بەجوانی و ناسکی و ڕازاوەیی دەربڕیوە، مەگەر ھەر مەولەوی مامۆستای و "گۆران"ی شاعیر سروشت و جوانی دەستەڵاتیان بەسەردا شکابێ.

لە چوو ناو جیھانی داستان و ئەفسانەی کوردی و جیھانی و بەکارھێنانی نیشانەکانیان بەکارامەیی و سەرکەوتوویی، شاعیرێکی یەکجار بەتوانا بووە و زۆر لە سەر‌خۆ چووەتە نێو ئەو جیھانە ئەفساوناوییە و بەرھەمی جوان و پتەوی لە ھۆنراوەی ناسک و ناوەڕۆک قووڵی پێشکەش کردووین و سەرنجی ھۆنراوە دۆست و ڕەخنەگرانی ڕاکێشاوە لەبواری ھۆنراوەی نەتەوەیی و نیشتمانیشدا خانی و حاجی قادرێکی سەردەمە، بە تەکنیکێکی نوێ دەربڕینی ناسکی واتا قووڵی خوڵقاندووە و دڵسۆزیی خۆی بۆ خاک و نەتەوەکەی دەربڕیوە، ھەروەک لە ھۆنراوەیەکیدا بەناوی «‌ڕەز» ئەمەی کردووە و گوتوویەتی:

ئای کێ بێ بانگ و ھاوارو پەیام
بگەیەنێتە گوێی گۆڕەکەی (خەیام)
بڵێ ھەی سەرشێت کوشتەی گڕی تەڕ
گەر تێتا ماوە یەک تۆز نرخ و فەڕ
تۆ لەسەر باکەی شووشەکەی شکان
لەگەڵ‌ خودادا کردت بە زۆران!!
ھەڵسە بەرەو ئەم ناوە ھەڵتووتێ
نەک شووشە شکا وا ڕەز ئەسووتێ!!

شاعیر ئەم ھۆنراوەیەی کاتێک داناوە، کە ڕژێمی بەعس ڕەزی مێو و ھەموو جۆرە دارێکی بەردار و بێ بەریان دەسووتاند و خەڵکەکەیان ئەنفال دەکرد.

دیلان لە ھۆنراوەی باسیشدا، شاعیرێکی مەزنی سروشت و جوانییەو وەک وێنە کێشێکی ھونەرمەند ڕوودەکاتە دیمەنی جوانی گوڵزاری ڕازاوەی نیشتمانەکەی تاکو تابلۆی نایابیان بە ھۆنراوەی ناسک بکێشێ و ھۆنراوەی بە ھێز و پێزمان پێشکەش بکات.

باسەرنجێک بدەینە ئەم چەند دێرە ھۆنراو‌ەیەی تاکو بزانین چۆن وێنەی ھۆنراوەی جوانی بۆ کێشاوین و با لە ھۆنراوەیەکی بە ناوی "سروودی وڵات" ورد بینەوە کە دەڵێ:

ساڵ پایزە، گەرمەی گەڵا ڕێزانە،
ڕێز بارانە، شێوەی ساڵی جارانه!
گەڵای ڕژاوی دار مازووی چیای بەرز
ملوانکەکەی ئەئاڵانە ملی وەرز
ڕووباری شین، سوور ھەڵگەڕاو بەلافاو
جارێ بێ دەنگ، جارێ بەھاژەو بەتاو

سەیری کەن دیلان چۆن باسی پایزە و گەڵاڕێزان دەکات و دیمەنی ئەو گەڵا زەردە وەریواە چەند بەجوانی دەکێشێ و دەیکات بە دیمەنی زێڕباران، ئەمەش خوڵقاندنی جوانی ھۆنراوە لەشتی کەم بایەخی وەک گەڵای وەریوی کاتی گەڵاڕێزان ئینجا شاعیر باسی ئەو گەڵا ڕژاوان دەکات و دەیانکاتە ملوانکە و لە دێڕی دوایشدا باسی ڕووباری شینی سوور ھەڵگەڕاو بەلافاو دەکات، کە جارێ بێ دەنگە و جارێکیش بەتاو دەڕوات و ھاژەی دێت.

دیلان لە ھۆنراوەی ئەفسانەیی چ خۆماڵی بێ چ بیانی زۆر سەرکەوتووە و ئەفسانەی بیانی بە ئەفسانەی بیانی بە ئەفسانەی کوردی بەستۆتەوە و گوتوویەتی:

کە پزیشکی خوێنی زەردی (نێرۆن) پژا
کە چەرمەکەی قرچ ھەڵگەرا لە دەم کەژا
بەشیرینی ھەچ گوڵێ دەم دەکاتەوە
لەم وڵاتە ... (فەرھاد)مان بیر دەکاتەوە

شاعیر ئەفسانەی ڕووداوەکانی "نێرۆن"ی ئیمپڕاتۆری "ڕۆمان" تێکەڵ بە ئەفسانەکەی "شیرین و فەرھاد"ی کوردی دەکات و بەجوانی لە کارەکەی سەردەکەوێت.
نالی ناوی خدرە بە عەرەبی: (خضر) (١٨٠٠-١٨٥٦) کوڕی ئەحمەدی شاوەیسی ئاڵی بەگی میکایلیە لە گوندی خاک و خۆڵ ، لە دەشتی شارەزوور ھاتوەتە دنیاوە. ھەر لە تەمەنی منداڵی نراوەتە بەر خوێندن لە حوجرە. لە سەرەتاوە وردەکتێبی فارسی و قورئانی خوێندووە، دواتر زانستەکانی تری قورئان و فەرموودە و سەرف و نەحو و کەلام، بەلاغە، و فەلەک و فیقھ و سیرەی خوێندووە. تا خوێندنی ئەمانەی تەواو کردووە و دواتر ئیجازەی عیلمی وەرگرتوو، لە چەندەھا شوێن وەک سنە و سابڵاخ و ھەڵەبجە و سلێمانی و لای چەندەھا مامۆستای باشی ئەو سەردەمەی خۆی خوێندویه‌تی. دوای تەواوبوونی خوێندنەکەی، نالی مەلایەکی باش و ڕۆشنبیرێکی گەورەی لێده‌رده‌چێت، بێجگە لە زاراوه‌ی ده‌یکی که‌ کوردی بووه‌ فارسی و تورکی و عەرەبیشی بە باشی زانیوە، تەنانەت شیعریشی پێ نووسیوون. ده‌کرێت بوترێت نالی شاعیر به‌ردی بناغه‌ و دامە‌‌‌زرێنە‌‌‌ری قوتابخانە‌‌‌ی شیعری بابان بووه‌ و یه‌کێک بووه‌ لە گەوە‌‌‌رە‌‌‌ترین شاعیرانی سۆرانی له‌ سه‌رده‌می خۆی و له‌ ئێستاشدا.

 

ژیان

مشت و مڕێکی زۆر هه‌یه‌ له‌ سه‌ر له‌ دایکبوون و کۆچکردنی نالی له‌ نێو میژوونووسان و ڕۆشنبیرانی کورددا، ئه‌گه‌رچی له‌ لایه‌ن مێژوونووسانه‌وه‌ چه‌ند ڕایه‌کی جیاواز خراونه‌ته‌ ڕوو به‌ڵام هیچیان دان به‌ ڕاستی له‌ دایکبوون و کۆچکردنی نالی دا نانێن به‌ به‌ڵگه‌وه‌، هه‌ر بۆیه‌ تا ئێستاشی له‌ سه‌ر بێت نه‌توانراوه‌ ڕۆژی له‌ دایک بوون و کۆچکردنی به‌ به‌ڵگه‌وه‌ ده‌قیق دیاری بکرێت.

ئه‌مانه‌ی خواره‌وه‌ چه‌ند نموونه‌یه‌کن له‌و ڕاو سه‌رنجانه‌ی نووسه‌رانی کورد هه‌یانه‌ له‌ سه‌ر هاتن و کۆچی نالی  :

موحەممەد ئەمین زەکی بەگ دەڵێت: "نالی له ساڵانی١٨٠٠-١٨٥٦ زایینیدا ژیاوه".
مارف خەزنەدار و کەمال فوئادیش هەر هەمان مێژوویان دیاری کردوە.
عەلائەدین سەججادی دە‌ڵێت: "له ١٧٩٧ی زایینیدا هاتوەته دنیاوه و له ١٨٥٥ دا کۆچی دوایی کردوه".
ئه‌گه‌ر به‌ پێی زۆرینه‌ی لیکۆڵه‌ڕه‌وان کار بکه‌ین بێجگه‌ له‌ عەلائەدین سەججادی ده‌توانرێت بوترێت نالی ٥٦ ساڵ ژیاوه‌ هه‌ر وه‌ک زۆربه‌ی لێکۆڵه‌ره‌وان له‌ سه‌ر ئه‌م ڕایه‌ کۆکن. ته‌نها به‌ پێی بۆچوونه‌که‌ی عەلائەدین سەججادی نالی ٥٨ ساڵ ژیاوه‌، که‌ له‌ ڕاستیدا ئه‌گه‌ری ئه‌وه‌ی ٥٨ ساڵ ژیابێت له‌ چاو لێکۆڵه‌ره‌وان زۆر که‌متره‌ له‌وه‌ی ٥٦ ساڵ ژیابێت.

ئەم جیاوازیەش وەکو سەرنجی بۆ دراوه قسەی مامۆستا عەلائەدین سەججادی لەلایەک و دکتۆر مارف خەزنەدار و دکتۆر کەمال فوئاد له لایەکی‌ ترەوه دەربارەی تەمەنی و ساڵی لەدایکبوونی نالی ئەو بەراوردکردنەی کوردی و مەریوانی و بەدوای ئەوانیشدا مامۆستا عەلی موقبیله، ئەوەی لە پێشەکی دیوانەکەیاندا ساڵی ١٢١٥ی کۆچییان لەگەڵ ساڵی ١٧٩٧ی زایینیدا بەراوردکردووه. جا ئەگەر وە‌ها بێت، ئەوا وەک کوردی و مەریوانی و موقبیل و سەجادی ئەفەرموون نالی ٥٨ ساڵ ژیاوه. بەڵام له ڕۆژنامەکانی ڕۆژهەڵاتناسی ئەرمەنییی "وسف ئەبگارەڤێچ ئۆربێلی"‌دا ساڵی ١٢١٥ی کۆچی لەگەڵ ساڵی ١٨٠٠-١٨٠١ی زایینی بەرامبەر کراوه. بەپێی ئەمه وەک دکتۆر مارف خەزنەدار و دکتۆر کەماڵ فوئاد لەسەری ڕۆیشتون، ساڵی له دایکبوونی نالی دەکاته ١٨٠٠ی زایینی و تەمەنیشی دەبێته ٥٦ ساڵ.

لەوانەی باسکران هیچیان ناتوانرێت وەک سەرچاوە‌یەکی ڕاستەقینه و باوەڕپێکراو ساڵی لەدایکبوون و کۆچی نالی دیاری بکەن. بەڵام هەندێ شت هەیه دەبنه هۆکاری ڕوونکردنەوەی سەردەمی "نالی" و نزیکبوونەوە له زانینی ساڵی له دایکبوون و مردنی.

له‌ دیوانه‌که‌ی (نالی)دا هاتووه‌ که‌ تێیدا مامۆستا مه‌لا عه‌بدول که‌ریمی موده‌ڕڕیس ده‌ڵێت "مه‌سه‌له‌ی دیاری کردنی ساڵی له‌ دایکبوون و مردنی که‌سێک، شتێک نییه‌ بنیاده‌م بتوانێ به‌ ئیجتیهاد بڕیاری بدا و ، به‌ به‌ڵگه‌و نیشانه‌ی مێژووی له‌وه‌ زیاترمان پی نه‌کرا که‌ تێکڕا هه‌ندێ له‌و ساڵانه‌ دیاری بکه‌ین که‌ نالییان تیا ژیاوه‌. به‌ڵام به‌ڵگه‌ی تریش به‌ده‌سته‌وه‌ هه‌یه‌ پێمان ئه‌سه‌لمێنێ که‌وا نالی نه‌ له‌ ساڵی ١٨٥٥ و نه‌ له‌ ساڵی ١٨٥٦ مردووه‌ و نه‌ ته‌مه‌نیشی ٥٦ یا ٥٨ ساڵ بووه‌، جا خواه ئیتر له‌ ١٧٩٧ دا له‌ دایک بووبێ وه‌ک عه‌لی موقبیل ئه‌ڵێ یا له‌ ١٨٠٠ وه‌ک ئه‌وانی تر ئه‌ڵێن"

گه‌لێ به‌یتی نالی هه‌یه‌ وا ئه‌گه‌یه‌نن نالی گه‌یشتووه‌ته‌ ته‌مه‌نی پیرییه‌کی ڕاسته‌قینه‌و بێ هێز بوون که‌ دیاره‌ ئه‌وه‌ش له‌ ٥٨ ساڵیدا په‌یدا نابێ، وه‌ک ئه‌مانه‌ :

1."مووی سپی کردم به‌ شوشتن ئاوی عه‌ینی شۆره‌ شه‌ت."
2."بۆ مه‌مک نالی چ منداڵانه‌ وه‌ی وه‌ی کردووه‌."
3." گه‌رچی مووی وه‌ک شیره‌، به‌و شیره‌ شکۆفه‌ی کردووه‌."
4."ئه‌ی تازه‌ جوان ! پیرم و ئوفتاده‌ و که‌وتووم."
5."من پیرم و فانی."
ئه‌وه‌ی که‌ گوتراوه‌ ئه‌حمه‌د پاشای بابان له‌ ١٨٥٣ دا له‌ پاریس باسی نالی بۆ (خۆدزکۆ)ی شابه‌نده‌ری ڕووسیا کردووه‌ وائه‌گه‌یه‌نێ نالی له‌و سه‌رده‌مه‌دا له‌ شام ژیاوه‌. چونکه‌ شیعره‌که‌سی که‌ پاش تێکچوونی حوکمی بابانییه‌کان بۆ سالمی ناردووه‌ بۆ سلێمانی، له‌ شامه‌وه‌ ناردوویه‌. له‌ لایه‌کی که‌شه‌وه‌ هه‌موو ئه‌وانه‌ی مێژووی ژیانی نالییان خستۆته‌ سه‌ر کاغه‌ز باسی ئه‌وه‌یان کردووه‌ که‌وا نالی پاشان چووه‌ته‌ ئستانبوول و له‌وێ له‌گه‌ڵ ئه‌حمه‌د پاشای بابان ماوه‌یه‌کی دوور و درێژیان پێکه‌وه‌ به‌سه‌ر بردووه‌. جا سه‌ره‌ڕای ئه‌وه‌ که‌ له‌وانه‌یه‌ نالی ماوه‌یه‌کی زۆریش له‌ شام مابێته‌وه‌ ئه‌نجا چووبێته‌ ئستانبووڵ، ئه‌و ماوه‌ی که‌متر له‌ دوو ساڵه‌ی نێوان یه‌کتری دیتنی خۆدزکۆ و ئه‌حمه‌د پاشا و مردنی نالی له‌ ئستانبووڵ له‌ ١٨٥٥ دا که‌ ئه‌ڵێن له‌و ساڵه‌دا له‌وێ مردووه‌، به‌ پێی توانای هاتوچۆی ئه‌و سه‌رده‌مه‌ به‌ حاڵ به‌شی ته‌نها ڕۆیشتنیکی له‌ سه‌ر خۆی ئه‌و چه‌رخه‌ ئه‌کا، چ جێی ئه‌وه‌ش ماوه‌یه‌کی دوور و درێژی له‌ ئستانبووڵ له‌گه‌ڵ ئه‌حمه‌د پاشا به‌سه‌ربردبێ.

نالی له‌ شیعرێکیا له‌ به‌رابه‌ری مه‌رقه‌دی پێغه‌مبه‌ر ئیسلام دا ئه‌ڵێ :

"موددێکه‌ که‌ هه‌م گه‌ردشی ده‌ورانی سوپێهرم"

واته‌ : ده‌مێک ئاواره‌ی نیشتمانم و ئه‌سووڕێمه‌وه‌ و ئێستا گه‌یشتوومه‌ته‌ ئێره‌. ئه‌بێ ئه‌م ده‌مه‌ چاند ساڵی خایاندبێ و ئه‌و ماوه‌یه‌ی له‌ کوێ به‌سه‌ر بردبێ و کوێ گه‌ڕابێ؟

له‌ شوێنێکی تردا هاتووه‌. حاجی مه‌لا عه‌بدوڵڵای جه‌لی زاده‌ باوکی (مه‌لای گه‌وره‌ی کۆیه) گێڕاویه‌ته‌وه‌ و بێ گومان قسه‌یشی جێگای متمانه‌یه‌، که‌ وا له‌ ساڵی ١٢٨٨ی کۆچی. ١٨٧١-١٨٧٢ ی زاینی دا نالی له‌ مەککە دیوه‌و که‌ دیویشیه‌ زۆر پیر بووە.

نالی و میرنشینی بابان

نالی لەگەڵ ھەر دوو میری بابانی ھاوکاتی خۆی واتە سلێمان پاشا و ئەحمەد پاشای کوڕی سلێمان پاشا پەیوەندییەکی زۆر تایبه‌تی هه‌بووه‌. ئەم پەیوەندییەش لە زۆرێک له‌ شیعرەکانی نالیدا ڕەنگی داوەتەوە، ئەمانە هەندێ بەڵگەن لەسەر ئەو پەیوەندیه‌ی نالی شاعیر و میری بابان:

"هودهودی دڵ حەبسی بەلقیسی سەبای دیوه یەقین"

"خۆی که دامێن‌ گیری شاهی ئاسەفی سانی دەکات"

شاهی ئاسەفی یەکەم حەزرەتی سولەیمان پێغەمبەر بووه که وه‌زیره‌که‌ی ناوی ئاسەفی کوڕی بەرخیا بووه و مەبەستی له شای دووەمی ئاسەفیش، سلێمان پاشای بابانه.

"ئەم تاقمه موماتزه کەوا خاسەیی شاهن"

"ئاشووبی دڵی مەملەکەت و قەلبی سوپاهن"

ئەوانەش هەمووی بریتییه له پیاهەڵدان و باسکردنی تاقمه سوپایەک. دەبێت ئەو سوپایه سوپای کێ بووبێت، ئەگەر هیی سلێمان پاشای بابان یان ئەحمەد پاشای کوڕی نەبووبێت؛ بەتایبەتی، که پەڕتووەکەکانی مێژوو دەڵێن، ئەم ئەحمەد پاشایە سوپایەکی ڕێکوپێکی و تازه بابەتی پێکهێناوه. وەکو مامۆستا مەلا عەبدولکەریمی مودەریس دەڵێت: "نازانم 'نالی' له کاتی دەستەڵاتی ئەحمەد پاشادا له سولەیمانی ماوەتەوه و ئەو سوپایەی به چاوی خۆی بینیوه و باسەکەیان بۆ گێڕاوەتەوه و دووربە‌دوور پێناسەی کردووه، یاخود مەبەستی سوپای سلێمان پاشای باوکیەتی، ئەوەی لە ١٢٣٤ی کۆچییەوه تا ١٢٥٤ حوکمرانیی سولەیمانی کردوە؟!"

قەسیدە درێژەکەی، ئەوەی بۆ سالمی هاوڕێی گیانی به گیانی خۆی ناردووه و ئەوەش تێکڕا پرسیاره له وەزعی سولەیمانی پاش نەمانی دەوری بابانەکان.
غەزەلەکەی، ئەوەی بەبۆنەی سەفەری حەجی (نووری ڕوودباری)یەوه وتوویەتی که وەک له تێکڕای بەیتەکانەوه دەرئەکەوێ خاوەنی ڕێبازی نەقشبەندی و یەکێک بووه له موریدە ناودارەکانی مەولانا خالید (١١٩٧ی.ک-١٧٨٣ی.ز، ١٢٤٢ی.ک-١٨٢٦ی.ز).

بەجێهێشتنی کوردستان

لەدوای بیست و پێنج ساڵی تەمەنی، کوردستان جێدەھێلێت و دەچێتە حەج، و دوای تەواو کردنی حەجەکەی رووی کردۆتە شام لە ساڵی ١٨٥٠ تا کۆتایی ساڵی ١٨٥٤ نالی لە شام بووە، لەو ماوەیەدا میرنشینی بابان دەڕووخێت و، دەنگوباسی ڕووخانەکەی پێدەگات، ھەست دەکات خۆشیەکەی سلێمانی نەما، حەبیبەنەما، دۆست و ئەحبابەکانی وەکو جاران نەمان، سوپاکەی ئەحمەد پاشا تیاچوو، سوپای ڕۆمی جێیانی گرتەوە، (سالم)یش نەک ھەر ھاندەری نابێت کە بگەڕێتەوە سلێمانی بەڵکوو تکای لێدەکات نەشگەڕێتەوە، وەکوو لە قەسیدەکەیدا دەڵێت:


"توخوا بڵێن بەو حەزرەتی نالی دەخیلی بم
بەو نەوعە نەکا بەسولەیمانییا گوزەر"


نالی نائومێد بووە و بە ناعیلاجی رووی لە ئەستەمبوڵ کردووەو لەوێ لەلای ئەحمەد پاشای بابان ئەبێ لەگەڵ پیاوە کوردەکانی تر ژیانێکی خۆش و ئەدیبانەیان لەدیوەخانی ئەحمەد پاشادا رابواردووەو ، ھەموویان بە مامۆستا بانگیان کردووە.

نالی و مه‌به‌ستی شیعری

ئه‌و مه‌به‌ستانه‌ی له‌ شیعری (نالی) دا رچاو کراون ئه‌مانه‌ن:

1.دڵداری که‌ به‌شی هه‌ره‌ زۆری دیوانه‌که‌یه‌تی.
2.وه‌سف ، به‌ تایبه‌تی وه‌سفی به‌هار و دیمه‌نی سروشت و وه‌سفی حوجره‌ شه‌ق و شڕه‌که‌ی و لێهاتوویی و بورده‌باری (که‌ر)ه‌که‌ی !
3.نزاو پاڕاناوه‌ له‌ خوا.
4.بیری وڵات کردنه‌وه‌. قه‌سیده‌که‌ی سالم وه‌ک نموونه‌.
5.لاواندنه‌وه‌ و پیاهه‌ڵدانی پاش مردن.
6.مه‌دح و پیاهه‌ڵدان. مه‌دحی سوپای بابان به‌ نموونه‌.

نالی له‌ سه‌ره‌تای چه‌رخی نۆزده‌هه‌مدا ژیاوه‌. له‌و سه‌رده‌مه‌دا زمانی باوی ئه‌ده‌بی بریتی بووه‌ له‌ زمانی عه‌ره‌بی و فارسی و تورکی ، چونکه‌ کورردستان یا سه‌ر به‌ ئیمراتۆریه‌تی عوسمانی یا ئێران بووه‌ و زمانی ڕه‌سمی یا فارسی یا تورکی بووه‌، بێجگه‌ له‌وه‌ش زمانی عه‌ره‌بی زمانی ئایینی پیرۆزی ئیسلام بووه‌ و کوردستانیش تێکڕا یه‌کێک بووه‌ ل وڵاته‌ ئیسلامیه‌کان. سه‌ره‌ڕای ئه‌وه‌ که‌ نالی خۆیشی خوێنده‌وارێکی ئایینی و مه‌لایه‌کی موسڵامان بوو. جا بۆیه‌ ، نالی ئه‌گه‌رچی زۆری شیعری به‌ کوردی وتووه‌ ، شیعره‌کانی وشه‌ی زۆری فارسییان به‌ ده‌ستکارییه‌وه‌ یا بێ ده‌ستکاری تیایه‌. هه‌روه‌ها وشه‌ی زۆری عه‌ره‌بی و زاراوه‌ی ئاینی و زاراوه‌ی زانیارییه‌ ئایینییه‌کانی وه‌ک فقه و ئوسسولی دین و مه‌نتیق و فه‌له‌کییاتیان تیایه‌ که‌ به‌ شێوه‌ی ئیقتیباس و ته‌لمیح به‌کاری هێناون. ئه‌و شیعرانه‌ی که‌ له‌ (موناجات) و نزاو پاڕانه‌وه‌دا وتوونی هه‌موویان ئه‌نجامی ئه‌و کاره‌ کاریگه‌ره‌ن که‌ ئاینی ئیسلام له‌ ناخی ده‌روونیدا کردوویه‌تیی.

هه‌ر له‌ سه‌ره‌تای دیوانه‌که‌یه‌وه‌ ڕوو له‌ باره‌گای خودا ئه‌کا و ئه‌ڵێ:


ئه‌ی جیلوه‌ده‌ری حوسن و جڵه‌وکێشی ته‌ماشا

سه‌ر ڕشته‌یی دین بێ مه‌ده‌دی تۆ نییه‌ حاشا

به‌و ڕه‌حمه‌ته‌ عامه‌ت که‌ ده‌کا سه‌نگی سییه‌ه زه‌ڕ

له‌م قه‌لبه‌ که‌ وه‌ک به‌رده‌ ، ڕه‌شه‌، (رش شاشا)

دوو نامەکەی نالی و سالم

یەکێک لە بەناوبانگترین شیعرەکانی نالی ئەو شیعرەیە کە بۆ سالم ی نووسیوە و ئەویش وەڵامی دەداتەوە، ئەو دوو قەسیدەیە بە ناوی (دوو نامەکەی نالی و سالم)ەوە ناوبانگیان دەرکردووە. نالی ئەو قەسیدەیەی وەکو نامەیەک بۆ سالمی هاوڕێی نووسیوە و باسی دوورە ولاتی خۆی لە شام دەکات و هەست و تاسەی دووری نیشتمان و شارەزوور و سلێمانی کە لە لایەن عوسمانییەکانەوە داگیرکرابوو، دەردەبڕێت. (عەبدالرحمن سالم)یش لە وەڵامدا شیعرێکی بەرزی بۆ دەنووسێت و هەردووکیان بە خەیاڵ و بە (با) دا، نامەکانیان دەنێرن. نالی بەم شێویە قه‌سیدەکەی دەست پێ دەکات:


قوربانی تۆزی ڕێگەتم ئەی بادی خۆش مروور

وەی پەیکی شارەزا بە هەموو شاری شارەزوور

ئەی لوتفەکەت خەفییو هەوا خواە و هەمدەمە!

وەی سروەکەت بەشارەتی سەر گۆشەیی حوزور!

مامۆستا مەلا عەبدولکەریمی مودەریس بەم شێوەیە ئەو دوو بەیتە شیعرەی شیکردۆتەوە و دەڵێ: "نالی لە ڕێگای (با)ی تیژڕەوەوە نامەکەی دەنێرێت و پێی دەڵێت:”خوا بمکا بە قوربانی تۆزی ئەو ڕێگایەی تۆ بەسەریا ئەڕۆی، تۆ شارەزای هەموو کون و کەلەبەرێکی شاری شارەزووری و ڕێت لێ ون نابێ، بڕۆ ئەم نامەیەم بۆ بگەیەنە و هەواڵم بۆ بپرسە و بزانە…”. نالی بەو شێوەیە تاسەی دووری خۆی و دوورە وڵاتی دەکاتە هەوێنی ئەو شیعرە بەرزە کە “هەڵقوڵاوی ئاخ و دەنگدانەوەی ژانی دەرونی خۆیەتی”.


 

 شێعری نالی

نەمردم من ئەگەر ئەمجارە بێ تۆ

نەمردم من ئەگەر ئەمجارە بێ تۆ
نەچم، شەرط بێ، هەتا ئەم خوارە بێ تۆ

دەروونم خاڵییە، وەك نەی دەناڵێ
هەوارێکی چ پڕ هاوارە بێ تۆ!

بیناییم کوێرە، هەڵنایێ بە ڕووی کەس
موژەم یەك یەك دەڵێی بزمارە بێ تۆ

هەموو ئەعضایی ناڵینم دەناڵێ
سەراپام میثلی مۆسیقارە بێ تۆ

قەسەم بەو شەربەتی دیداری پاکەت
شەرابم عینی ژەهری مارە بێ تۆ

لە کن تۆ خار و خەس گوڵزارە بێ من
لە کن من خەرمانی گوڵ خارە بێ تۆ

لە کن من با وجوودی ناس و ئەجناس
کەسی تێدا نییە ئەم شارە بێ تۆ

هەتا تۆم ئاشنا بووی، ئاشنام بوون
ئەمێستا موو بە مووم ئەغیارە بێ تۆ

هەموو ڕۆژێ لەتاو هیجرانی ئەمساڵ
تەمەننای مردنی پێرارە بێ تۆ

لە حەسرەت سەروی قەددت چاوی 'نالی'
دوو جٶگە، بەڵکو دوو ڕووبارە بێ تۆ.

کە تۆی قیبلە، دەمت سا بێنە قوربان!

کە تۆی قیبلە، دەمت سا بێنە قوربان!
له‌ سه‌ر قوبله‌ دڵم مه‌شكێنه‌، قوربان

وەرە بنواڕە دوو دەستی حەناییم
حه‌نایی چی؟ هه‌موو خۆ خوێنه‌ قوربان!

شەقی کە، غەیری حوبیی تۆی تێدا بێ،
بە دەستی خۆت دڵم دەربێنە، قوربان

له‌ بۆ خه‌ڵقی خه‌ڵات به‌خشانی ماچه‌
خه‌ڵاتی من هه‌موو خۆ جوێنه‌، قوربان
 
فوتووری چاوەکانت نانوێنی،
بە 'نالی' فیتنە بەس بنوێنە قوربان!.

وەرە ساقی! بە شین و نەدب و واوەی


وەرە ساقی! بە شین و نەدب و واوەی
ئەوا فەرشی حەیاتی خۆم دەکەم طەی

دەزانی خۆ دەچینە جێی غەریبان
بە مەرگی خۆت ئەگەر چاوان سیا کەی!

گلە ناکەم ئەوەندەی دەنکە جۆیێ
ئەگەر کەللەی سەریشم پڕ لە کا کەی

هەموو وەقتم دوعایە، داخۆ کەی بێ
بە تیرێکم شەهیدی کەربەلا کەی؟!

چ خۆشە من وەکو تازی بنۆڕم
ئەتۆش هەروەک غەزالەی بەڕ هەڕا کەی!

بە حەسرەت عومری من یەکبارە فەوتا
مەگەر عومرێ دووبارەم پێ عەطا کەی

گوتت: 'نالی'! ئەتۆ بمرە ئەمن دێم
خودا کەی بێ، خودا کەی بێ، خودا کەی!.

حــــه‌ناییی کـــردووه‌ پـــه‌نــجـه‌ی بــه‌ خــوێناوی دڵـــی زارم


حــــه‌ناییی کـــردووه‌ پـــه‌نــجـه‌ی بــه‌ خــوێناوی دڵـــی زارم
ئه‌مه‌ ڕه‌نگه‌ شه‌هــاده‌ت بێ که‌ کـــوشته‌ی ده‌ستی دڵـدارم

گــوتم: ئایــا بـــه‌ زاری خۆت ده‌پرســی حــاڵـی زاری مــن ؟
بــرۆی هێنایه‌ یه‌ک، وه‌ک شــکڵی (لا) یه‌عنی که‌ بـــێزارم

عه‌جه‌ب ئه‌ستێره‌ شه‌و هه‌ڵدێ له‌ ترسی خوسره‌وی خـاوه‌ر
به‌ ڕووی تـــۆم دیده‌ هـــه‌ڵنایێ شــه‌و و ڕۆژ، ئــه‌رچی بێـدارم

طه‌بیبی من ده‌بـــێ ده‌خڵی هه‌بـێ، صـاحیب ئیشاره‌ت بــێ
مـه‌گـــه‌‌ر چـــاوت بزانێ من له‌به‌ر چی مـــه‌ست و بیـمـارم !

به‌ سه‌روم وت که‌ ڕاسته‌ سه‌رکه‌ش و به‌رزی، که‌چی له‌رزی:
کـــه‌ فه‌رقیشم بــگاته‌ ئـــاسمان بـــه‌نده‌ی قـــه‌دی یـــارم‌ !

له‌ شیرینیی ئه‌تۆ، ئه‌ی خوسره‌وی تــه‌ختی زه‌مین، ڕه‌نــگه‌
بـــــگـاتـــه‌ ئـــاسمانــــی بێسـتــوون فه‌رهـــادی هـــاوارم

برۆت باڵی هوما سایه‌ی ‌ سـه‌ری سوڵطانی حـــوسنت بــوو
خه‌طت هات و وتی: من ناسیخی طـــوغــرایــی خـــونــــکارم

سه‌راپـــا هـــه‌روه‌کـــوو حــــه‌ڵقـه‌ی زرێ په‌روێزه‌یی خــوێنم
بــــه‌ یــه‌ک یـــه‌ک تیری مـــوژگـــــانی زرێ دۆزت بـــریندارم

حـــه‌مایێل کــه‌ ده‌مــی تێغت له‌ حه‌ڵقه‌ی گه‌ردنی (( نــالی))
مـــه‌گـــه‌ر تێـراو ببم بـــه‌و ڕه‌نـــگه‌، تینووی ســـاعیدی یارم.

ســــــه‌ری هـــه‌ر مــووی بـــه‌ده‌نـم طه‌رزه‌ تـه‌مـه‌ننایێـــکـه‌


ســــــه‌ری هـــه‌ر مــووی بـــه‌ده‌نـم طه‌رزه‌ تـه‌مـه‌ننایێـــکـه‌
گـــه‌ردشـی تــووکـی ســـه‌رم دووکه‌ڵـــی ســـه‌ودایـێـــکــه‌

وه‌ره‌ ســــه‌ر سـه‌یـری صه‌فــاگــاهـی نـــه‌ظه‌رگه‌ی چــــاوم
کــــه‌ عـه‌جـه‌ب مــه‌نـظه‌ره‌یـــی ســه‌یـرو تـــه‌مـاشـــایـێـــکه‌

ســـۆزشێـــکــی نـــه‌فــــه‌س و شــۆڕشـی نــــائی نـــــایێ
هـــــه‌ریــه‌کـــه‌ نــــه‌وعــه‌ غــینـایێــــکه‌، بـــه‌ مــــه‌عنایێــکه‌

حـــه‌لـقـه‌ حـــه‌لـقـه‌ی‌ چ ده‌کــه‌ی داوی کـه‌مـه‌ندی زوڵــفـت
بــۆ دڵـــی خــه‌سـته‌ کـــه‌وا بــه‌ستــه‌یی هــــه‌ودایـێــــکه‌ ؟!

هـــه‌رده‌مـــه‌ فــه‌رشـی که‌سێـکی که‌یه‌ بــێ مه‌هرو نیکــاح
دوور لـــه‌ چــاکــانـــی، عـه‌جـــه‌ب فــــــاحیشــه‌ دنیایێـــکه‌ !

(( نـــــــــالی )) ئـــاسووده‌ نییه‌ طوولــی نــه‌مـامی عومرت
بــه‌ نـه‌فـه‌س دێت و ده‌چێت، ئـــه‌سـڵـی لــه‌سـه‌ر بـــایێـــکه‌

ده‌روونــم پــڕ کـــه‌بــــاب و ده‌رده‌ بـــێ تـۆ


ده‌روونــم پــڕ کـــه‌بــــاب و ده‌رده‌ بـــێ تـۆ
دڵم گه‌رمه‌ و هــه‌ناسه‌م سـه‌رده‌ بــــێ تـۆ

خـه‌ریکی شه‌ش‌ده‌ری هــات و نـــه‌هــاتـم
خه‌لاصیم قه‌ت نییه‌ له‌م نـــــه‌رده‌ بـــێ تـۆ

لیباسم مــاتــه‌مـــه‌، شینه‌، لــــه‌ شیندام
سوروشکم سووره‌، ڕه‌نـــگم زه‌رده‌ بــێ تۆ

عه‌زیزم ! دڵ ڕه‌قه‌ و خۆم فــــه‌رد و تــــه‌نهام
ده‌ترسـم بمـــکوژێ ئــــه‌م ده‌رده‌ بـــێ تـۆ

بـه‌ بێ دیــداری تــــۆ خـــۆ لاڵـه‌ "نـالـــــی"
عـه‌جه‌ب هه‌ستاوه‌ ئه‌م چه‌ن فه‌رده‌ بێ تۆ !.

بـــــا ڕه‌فیقــــانـم بــــكەن شینم كـــه‌ وه‌قــتــی زارییه


بـــــا ڕه‌فیقــــانـم بــــكەن شینم كـــه‌ وه‌قــتــی زارییه
قەط مەكەن تەقصـیر لەگریان، شیوەنــم یـــه‌گـجـارییه

تیرەكــەی ئــــه‌وڕۆژە مەحبووبەم كە لوطفی كــرد بە من
گـــــەر نەبەخشێ مـــەرهەمی وەصڵی، برینم كارییه

حەپسی چــــاهی میحنەتم، كـــافر بەحاڵی من نەبێ!
كـــــار و پیشەم دائیـمــــەن گـــــــریـــان و شین و زارییه

هـــه‌ر بـــە ئوممێدی عــــه‌یادەت بەڵــــكە جارێ بێتە لام
من، ئــــەگەرچـــی بیشمرم، پێم خــۆشە ئەم بیمارییه

كـەس نه‌كــا مه‌نعی گــوڵم، گەرچی دڵی كردوومە خوێن
چــونــكە مەعلوومە كە ئیشی خونچە هەر خوێن‌خوارییه

كوچە كوچە خــون چـــه‌كەی په‌یكــــانی مـــوژگانـی گوڵم
بــــۆ شەهیدی شــــاهیـدە دائیـــم كـــە خـــوێنم جارییه

هه‌رچی مـه‌حبووبان دەكەن خۆشه، بەڵام داخی ڕەقیب
دەمـكوژێ، طــه‌رحی مـرێ، هەر وەك كــه‌ری بێــگارییه!

ناڵە ناڵی "نــــالی"یە وا خــــه‌ڵــقــی خستە زه‌لـــزه‌لـــه،
یـــــا نە خـۆ حــــه‌شره، گـــونــه‌هــكارە وەهــا هاوارییه؟!.

ئه و سیلسیله وا میشگی خەتا نێوی براوه


ئه و سیلسیله وا میشگی خەتا نێوی براوه،
پر پێچ و شكەن، خەم بە خەم و، حەڵقه كراوه،

لەولاوێكه لەولاوه به ئەم لاوه كشاوه،
یا یاسەمەنی خاوه به ڕووی ڕۆژدا ڕژاوه؟!

یا دووكەڵی جەسته ی منه بەو شەمعه سوتاوه،
یا هەوری سیاتاوه كه مانیع له هەتاوه؟!

داوێكه له ڕووی دانەیی خاڵت تەنراوه
زنجیره له پێی مائیلی ئەو ڕووته نراوه

هەی هەی! غەڵەطم گوت. ئەمه ظوڵمەت، ئەوه ئاوه
بەو ظوڵمەته، بەو ئاوه، حەیاتم غەڵەطاوه

دڵ تینووه، سووتاوه، به بێ طاقەت و تاوه
ڕێگەم به سەراوه، كه دەچم ڕێم بەسراوه

ئەو شەربەته، ئەو جامه شەراوه لەبی ناوه
بۆ "نالی"یه ئاخر كه خودا بۆ ئەوی داوه.

شه‌وی یـــه‌ڵدایه‌، یــــا ده‌یجـــووره‌ ئــــه‌مشه‌و


شه‌وی یـــه‌ڵدایه‌، یــــا ده‌یجـــووره‌ ئــــه‌مشه‌و
که‌ دیــده‌م دوور له‌ تۆ بێ‌ نــووره‌ ئــــه‌مشه‌و؟!

دڵم وه‌ک حـــــاکــمی مـه‌عزوولــه‌، قــــوربان!
خــه‌ڵاتی وه‌سڵی تۆی مه‌نــــظووره‌ ئه‌مشه‌و

دڵیش مــــایـل بـــه‌ دیـــده‌ی تـــــۆیه‌، بـۆیـــه‌
له‌ من وه‌حشی و ڕه‌میده‌ و دووره‌ ئـــه‌مشه‌و

کـــه‌ تۆی شای که‌چ‌کولاهی دیده‌ مـــه‌ستان،
چ باکـــم قه‌یصــه‌ر و فـــه‌غفووره‌ ئــه‌مشه‌و؟!

له‌ خـه‌و هه‌ڵساوه‌، یـــــا ئـــــاڵــۆزه‌ چـــــاوت؟
هه‌میشه‌ وایـــه‌، یــــا مه‌خمووره‌، ئـــه‌مشه‌و؟

سوروشــــکم نه‌قشی چـاوی تۆ ده‌کێشــێ
جــێگەم سه‌ر داره‌که‌ی (مه‌نصـوور)ه‌ ئه‌مشه‌و

موسوڵمـــانــان ده‌پرسن حــــاڵی " نـــــالی"
له‌ کونـجی بێ‌که‌سی مـه‌هجووره‌ ئـه‌مشه‌و.

سـه‌یلی هـیجرت به‌ردی بنچینـه‌ی لـه‌ ڕه‌گ هێنـامـه‌ ده‌ر

سـه‌یلی هـیجرت به‌ردی بنچینـه‌ی لـه‌ ڕه‌گ هێنـامـه‌ ده‌ر
بـاری فیـکرت قه‌ددی ڕاستـی تێـکشــکاندم وه‌ک فه‌نه‌ر

شیری ئـــــه‌برۆت ، تیری غـه‌مزه‌ت وا له‌ جـه‌رگم کارییه‌
دێت لــه‌ تۆفـانـی دوو چـاوم له‌ت‌له‌تـی خوێنی جــــگه‌ر

چـــــــاو و دڵ شــه‌ڕیـانه‌ ، نـازانــم خـه‌تای کامیـانــه‌ خـۆ
تــا بـه‌ داری کــه‌م ، ده‌ری که‌م بیخه‌مـه‌ شین و چه‌مه‌ر

نـووری چــــــــاوم ! چاوه‌که‌م بێ نووره‌ بێ تۆ ، ذه‌ڕڕه‌یـی
خـــاکی ده‌رگــاکه‌ت ببێژم بیــــکه‌مه‌ کوحـــلی به‌صــه‌ر

دڵ مووشـه‌ببه‌ک بـــوو لـــه‌به‌ر ئێشان و نێشـانی مـوژه‌ت
ئیشی چـــاو بوو بۆیه‌ هێنده گریام و خوێنـی که‌وته‌ سه‌ر

له‌ت‌له‌ت وکـون‌کــون بووه‌ دڵ وا له‌ شه‌وقی شیره‌کـه‌ت
ڕۆحــه‌که‌م دێت و ده‌چــێ ، نازانم له‌ کــامیان دێته‌ ده‌ر؟!

هـه‌رچــــی مــه‌حبووبه‌م ده‌بینــێ وا ته‌حه‌ییور ده‌یـــگرێ
سـوێن ده‌خـوا بـه‌ خــــوا ده‌ڵـێ (( بالله‌ مـــــا هذا بشر ))

چەندە خۆشە دابنیشین دوو بە دوو ئەمن و گوڵم
داکەوێتن موددەعی لەو خوارە هەروەک دەستی کەر

ڕۆژپـــــه‌رستی ڕووته‌ ((نالــــــی)) بۆیه‌ دائیم وه‌ک غوڵام
زه‌ردو گـــــــه‌رده‌ن‌کـــه‌چ له‌ ده‌رگات حاضره‌ ده‌سته‌و نـه‌ظه‌ر.

دڵ ده‌ڵێ سه‌یری چــه‌مه‌ن خـۆشـه‌ جـه‌وابی نـاده‌م


دڵ ده‌ڵێ سه‌یری چــه‌مه‌ن خـۆشـه‌ جـه‌وابی نـاده‌م
مــودده‌تێـکـه‌ لــه‌ قـه‌فــه‌سدایـــه‌، عــه‌ذابی نـاده‌م

مه‌جلیسێکی چه‌مه‌ن و بولبول و به‌زمی گـوڵ و موڵ
به‌ دووصـه‌د مـــه‌دره‌سه‌ و ده‌رس و کیتابـی نـــــاده‌م

گوتـم: ئــه‌ی مــاهـ، دڵــی من به‌ دڵی خــۆت بــکڕە!
گوتی: من به‌ردی بــه‌ قیمه‌ت به‌ کــه‌بــابــی نــاده‌م

گۆشه‌گیرم لــه‌ بـــــرۆت و، موته‌وه‌ححیش له‌ موژه‌ت
ڕۆحـــی شیرینم ئـــه‌بـــه‌ر شیر و قــولابـی نـــاده‌م

طـه‌ڵـــه‌بــی سینه‌یی چـــاکم مــه‌کـه‌ بـــه‌و چـــاوانه‌
سینه‌کـــه‌م چــــاکه‌ به‌ ئینسانی خــــه‌رابی نــاده‌م

(( نالیـــا )) ئەم غەزەلەت تازە بە تازە وتووە
بە دووصەد ( مەثنەوی ) و ( لوببی لوباب )ی نادەم.

هەرچـــەنده كــه عومری خضر و جامی جەمت بوو

هەرچـــەنده كــه عومری خضر و جامی جەمت بوو
چونـــكه ئەمەلت زۆره، چ عومرێـــكی كـــەمت بوو!

ئــــەی جامیعی دونیا و قیامـــه‌ت بـــە خــــەیاڵات
ئـــەو ڕۆژه كـــه مـــردی، نه ئەوت بوو نه ئەمت بوو!

بێزاره لـــــه تۆ ئیسته، هــەمـــاغـووشی عــه‌دووته
دونیــــــا،‌ كـــه دوێنێ حــه‌ره‌می مـــوحتــه‌ره‌مت بوو!

دوێنێ چ بــــوو دەتدا بـــه زوبــان لافی كەرامەت؟!
ئەمڕۆ نــه‌ده‌مت بــوو، نــه‌ ده‌مـت بوو،‌ نــه‌ ده‌مت بوو!

عومرت نه‌فه‌سێكی كــــه هــــه‌موو عــــالەمی دێـــــنا
بمره لــــه غەمیدا كـه هه موو صەرفی غه مت بوو

وەك شــەڵته پــه‌ین گــه‌هـ ‌پــڕ و گـه‌هـ ‌خاڵییه بەطنت
صەوم و ئەمەلت باعیثــی نەفس و شـكەمت بوو

(( نـــالی )) چییه وا میثـلی جوعه‌ل غـه‌رقی شیاكه‌ی
خـۆ تــۆ به حیسابـی وەكــو پەروانــه شەمت بوو؟!.

گـــه‌ر ده‌پرســی مـن له‌ بـه‌ر چــی کـه‌م ده‌خـۆم


گـــه‌ر ده‌پرســی مـن له‌ بـه‌ر چــی کـه‌م ده‌خـۆم
مــن بــه‌ برســی قه‌ط مـه‌زانــه‌ ، غــه‌م ده‌خـۆم

ئــــــــاوی سوێری چـــــاو و بـــــاری تاڵــــی لێو
ســـوێر و تـاڵـــــیی دەم‌دەم و ژەم‌ژەم ده‌خـۆم

تــــــــــا ســـه‌ری زوڵفت له‌سه‌ر ڕوو حــــه‌ڵقه ‌دا
مــن وه‌کــو مـــــاری ســه‌ر ئـــاگر خـه‌م ده‌خـۆم

ئــــــاوی که‌وثه‌ر نۆشـی صۆفــــی بێ کـه‌ مـن
ئـــــــاوی ئینسـان ، یه‌عنـی ماچــی ده‌م ده‌خـۆم

شه‌ربه‌تـــــی خـــه‌وف و ڕه‌جـــای ئه‌غیار و یـــــــار
ترش و شیریـن هـــه‌م ده‌چێژم ، هــــه‌م ده‌خـــۆم

مــن لــــــــه‌ طه‌وری عـالــه‌م و ده‌وری فــــه‌لـــه‌ک
ضه‌ربـــــی لازیب، زه‌خــــمــی بێ مه‌رهه‌م ده‌خـۆم

تـــــــاڵی بێ‌یار و دیــــــار و تـــــار و مـــــار
عـــه‌لقه‌می چی؟ ئه‌رقه‌می چی؟ سه‌م ده‌خـۆم !

نـه‌وعــــه‌ ئینسـانـــێ هه‌یــــه‌ غـــــه‌م قـــــووتییه‌
مـــن غه‌مـــی خـۆم و غه‌مــــی عـالـــه‌م ده‌خـۆم

ڕه‌فـیـقــــان ! مـن ئــــه‌وا ڕۆیـیـم لـــه‌ لاتـــان


ڕه‌فـیـقــــان ! مـن ئــــه‌وا ڕۆیـیـم لـــه‌ لاتـــان
لــــه‌ مـــه‌ظڵــوومـــان بڵا چـــــۆڵ بـــێ وڵاتان

بــڵا ســــا شـــار به‌ شـــار و دێ بــه‌ دێ بین
لـــــه‌ ده‌س یـــــاران بـــــکه‌ین طه‌یــی وڵاتــان

مه‌ڵێن که‌ڵکی نــه‌بوو،‌ ڕۆیی ، جــه‌هــه‌ننه‌م !
ســـه‌رم قــــه‌ڵـغــانــه‌ بـــۆ تیری قــــه‌ضاتــان

سه‌فــــه‌رمان چـــونکه‌ ڕێی هـــات و نـه‌هاته‌
دوعـــامـــان بـۆ بـــــکه‌ن ، ئێوه‌ و خـــــوداتان !

منم سه‌رکرده‌تان بــۆ لـــه‌شـــــکری غــــه‌م
ده‌ترسم من بـڕۆم ، بشـــکێ‌ ســـوپـــاتـــان

شــــکاری وه‌حشیـان بــه‌س ده‌سته‌مـۆ کـه‌ن
نــــه‌وه‌ک بـــه‌ر بـــێ شــــکاری خـــانــه‌زاتـان

ئه‌وه‌نده‌ ئه‌رجوو ده‌کا ((نالـــی)) کـه‌ جـار جــار
بکەن یادی موحیببــــی بێ ڕیاتــــان.


قوربانی تۆزی ڕێگه‌تم ئه‌ی بادی خۆش مروور!


قوربانی تۆزی ڕێگه‌تم ئه‌ی بادی خۆش مروور!
ئه‌ی په‌یكی شاره‌زا به‌ هه‌موو شاری (شاره‌زوور)

ئه‌ی لوطفه‌كه‌ت خه‌فیی و هه‌وا خواه و هه‌مده‌مه‌ !
وه‌ی سروه‌كه‌ت به‌شاره‌تی سه‌ر گۆشه‌یی حوضوور!

ئه‌ی هه‌م میزاجی ئه‌شكی ته‌ڕ و گه‌رمی عاشقان:
طۆفانی دیده‌ و شه‌ره‌ری قه‌لبی وه‌ك تەنوور!

گاهێ ده‌بی به‌ ڕه‌وح و ده‌كه‌ی باوه‌شێنی دڵ
گاهێ ده‌بی به‌ ده‌م، ده‌ده‌مێنی ده‌می غوروور

مه‌حوی قه‌بووڵی خاطری عاطر شه‌میمته‌
گه‌ردی شیمال و گێژی جه‌نووب و كزه‌ی ده‌بوور

سووتا ڕه‌واقی خانه‌یی صه‌برم، دڵ و ده‌روون
نه‌یماوه‌ غه‌یری گۆشه‌یی ذیكرێكی یا صه‌بوور

هەم هەم‌عەنانی ئاهم و، هەم هەم‌ڕیکابی ئەشک
ڕه‌حمێ به‌م ئاھ و ئه‌شكه‌ بكه‌، هه‌سته‌ بێ قوصوور

وه‌ك ئاهه‌كه‌م ده‌وان به‌ هه‌تا خاكی كۆیی یار
وه‌ك ئه‌شكه‌كه‌م ڕه‌وان به‌ هه‌تا ئاوی (شیوه‌سوور)

به‌و ئاوه‌ خۆت بشۆ له‌ كودوراتی سه‌رزه‌مین
شادبن به‌ وه‌صلی یه‌كدی: كه‌ تۆی طاهیر، ئه‌و طه‌هوور

ئه‌مجا مه‌وه‌سته‌ تا ده‌گه‌یه‌ عه‌ینی (سه‌رچنار)
ئاوێكه‌ پڕ له‌ نار و چنار و گوڵ و چنوور

چه‌شمێكه‌ میثلی خۆر كه‌ له‌ صه‌د جێ، به‌ ڕۆشنی
فه‌ورانی، نووری صافه‌ له‌سه‌ر به‌ردی وه‌ك بلوور

یا عه‌كسی ئاسمانه‌ له‌ ئاوێنه‌دا كه‌وا
ئه‌ستێره‌كانی ڕابكشێن وه‌ك شه‌هابی نوور

یا چه‌شمه‌ســاری خاطری پڕ فه‌یضی عاریفــه‌
یه‌نبووعی نووره‌ دابڕژێنێ له‌ كێوی طـوور

ده‌موت دوو چاوی خۆمه‌ ئه‌گه‌ر (به‌كره‌جۆ) یی ئه‌شك
نه‌بوایه‌ تیژ و بێ ثه‌مه‌ر و گه‌رم و سوێر و سوور

داخڵ نه‌بی به‌ عه‌نبه‌ری سارایی (خاك و خۆڵ)
هه‌تا نه‌كه‌ی به‌ خاكی (سوله‌یمانی) یا عوبوور

یه‌عنی ڕیاضی ڕه‌وضه‌ كه‌ تێیدا به‌ چه‌ن ده‌مێ
موشكین ده‌بی به‌ كاكۆڵی غیلمان و زوڵفی حوور

خاكی میزاجی عه‌نبه‌ر و، داری ڕه‌واجی عوود
به‌ردی خه‌راجی گه‌وهه‌ر و، جۆباری عه‌ینی نوور

شامی هه‌موو نه‌هار و، فوصوڵی هه‌موو به‌هار
تۆزی هه‌موو عه‌بیر و، بوخاری هه‌موو بوخوور

شارێكه‌ عه‌دل و گه‌رمه‌، له‌ جێـگـێكه‌ خۆش و نه‌رم
بۆ ده‌فعی چاوه‌زاره‌ ده‌ڵێن شاری شاره‌زوور

ئه‌هلێكی وای هه‌یه‌ كه‌ هه‌موو ئه‌هلی دانشن
هه‌م ناظیمی عوقودن و هه‌م ناظیری ئوموور

سه‌یرێ بكه‌ له‌ به‌رد و له‌ داری مه‌حه‌لله‌كان
ده‌ورێ بده‌ به‌ پرسش و ته‌فتیش و خوار و ژوور

داخۆ ده‌روونی شه‌ق نه‌بووه‌ (پردی سه‌رشه‌قام)؟!
پیر و فوتاده‌ ته‌ن نه‌بووه‌ (داری پیرمه‌سوور)؟!

ئێسته‌ش به‌ به‌رگ و باره‌ عەلەم‌داری (شێخ هه‌باس)
یا بێ نه‌وا و به‌رگه‌، گه‌ڕاوه‌ به‌ شه‌خسی عوور؟!

ئایا به‌ جه‌مع و دائیره‌یه‌ ده‌وری (كانی با)،
یاخۆ بووه‌ به‌ ته‌فریقه‌یی شۆڕش و نوشوور؟!

(سه‌یوان) نه‌ظیری گونبه‌دی كه‌یوانه‌ سه‌بز و ساف،
یاخۆ بووه‌ به‌ دائیره‌یی ئه‌نجومی قوبوور؟!

ئێسته‌ش مه‌كانی ئاسكه‌یه‌ (كانیی ئاسكان)،
یاخۆ بووه‌ به‌ مه‌لعه‌به‌یی گورگ و لووره‌لوور ؟!

ئێسته‌ش سوروشكی عیشقی هه‌یه‌ (شیوی ئاودار)،
یاخۆ بووه‌ به‌ صـۆفیی وشكی به‌ له‌ حه‌ق به‌ دوور ؟!

داخۆ ده‌روونی سافه‌، گوڕه‌ی ماوه‌ (تانجه‌رۆ)،
یاخۆ ئه‌سیری خاكه‌ به‌ لێڵیی ده‌كا عوبوور؟

سه‌یرێكی خۆش له‌ چیمه‌نی ناو (خانه‌قا) بكه‌
ئایا ڕه‌بیعی ئاهووه‌، یا چایری ستوور؟!

سه‌بزه‌ له‌ ده‌وری گوڵ، ته‌ڕه‌ وه‌ك خه‌ططی ڕوویی یار
یا پووشی وشك و زووره‌ وه‌کو ڕیشی (كاكه‌ سوور)؟

قه‌لبی مونه‌ووه‌ره‌ له‌ حه‌بیبانی نازه‌نین،
یا وه‌ك سه‌قه‌ر پڕه‌ له‌ ڕه‌قیبانی له‌نده‌هوور؟

دەس‌بەندیانە دێن و ده‌چن سه‌رو و ناره‌وه‌ن،
یا حه‌ڵقه‌یانه‌ صۆفی ملخوار و مه‌نده‌بوور؟

مه‌یلێ بكه‌ له‌ سه‌بزه‌ دره‌ختانی مه‌دره‌سه‌:
ئه‌وراقیان موقه‌ددیمەیی شینه‌ یا نه‌ سوور؟

حه‌وزی پڕی كه‌ نائیبی دیده‌ی منه‌ له‌وێ،
لێڵاوی دانه‌هاتووه‌ وه‌ك سه‌یلی (شیوه‌سوور)؟

ئێسته‌ش كه‌ناری حه‌وشه‌كه‌ جێی باز و كه‌وشه‌كه‌،
یاریی تیایه‌، یا بووه‌ته‌ مه‌عره‌ضی نوفوور؟

چاوێ بخه‌ له‌ سه‌بزه‌ و سێرابی دائیره‌
جێ جلیوه‌گاهی چاوه‌كه‌مه‌ نه‌رمه‌ یا نه‌ زوور؟

توخوا فه‌ضایی ده‌شتی فه‌قێكان ئه‌مێسته‌كه‌ش
مه‌حشه‌ر میثـاله‌ یا بووەته‌ (چۆڵی سه‌لم و توور)؟

واصـیل بكه‌ عه‌بیری سه‌لامم به‌ حوجره‌كه‌م
چی ماوه‌، چی نه‌ماوه‌، له‌ هه‌یوان و تاق و ژوور؟

ئه‌و غاری یاره‌ ئێستە پڕ ئه‌غیاره‌، یا نه‌ خۆ
هه‌ر غاری یاره‌، یا بووته‌ غاری مار و موور؟

زارم وه‌كو هیلال و نه‌حیفم وه‌كو خه‌یاڵ!
ئایا ده‌كه‌ومه‌ زار و به‌ دڵدا ده‌كه‌م خوطوور؟!

له‌م شه‌رحی ده‌ردی غوربه‌ته‌، له‌م سۆزی هیجره‌ته‌
دل ڕه‌نگه‌ بێ به‌ ئاو و به‌ چاوا بكا عوبوور!

ئایا مه‌قامی ڕوخصـه‌ته‌ له‌م به‌ینه‌ بێمه‌وه‌،
یا مه‌صـڵه‌حه‌ت ته‌وه‌ققوفه‌ تا یه‌ومی نه‌فخی صـور؟

حاڵیی بكه‌ به‌ خوفیه‌: كه‌ ئه‌ی یاری سه‌نگ دڵ
''نالی'' لە شەوقی تۆیە دەنێرێ سەلامی دوور....

عاشقی بـێ دڵ ده‌نــاڵی ، مـــه‌یلی گــــریانی هـەیه


عاشقی بـێ دڵ ده‌نــاڵی، مـــه‌یلی گــــریانی هـەیه
بــــێ شــکه هــــەورەتریشقه تــــاوی بارانی هـەیه

چاوی من ده‌م‌ده‌م دەڕێژێ ئاوی ساف و خوێنی گه‌ش
دا بڵێن ده‌ریای عــــــومــــانه‌ دوڕڕ و مه‌رجــــانی هه‌یه‌

پــــــه‌رچـــه‌می ڕوو داده‌پـۆشێ، پێچی زوڵفی پێچه‌یه‌
دا بــه‌ ڕۆژیش پێی بڵێن شه‌معی شه‌بــوستانی هه‌یه‌

ئاسمـانی حوسنی مه‌حبووبه‌م له‌ ئه‌بـرۆ و زوڵف و ڕوو
دوو هیلال و دوو شـــه‌و و دوو مـــاهی تـابــانی هه‌یه‌

هــه‌ر لــه‌بت، یـا سینه‌شت هه‌ر دوو به‌ده‌رخه‌، دا بڵێن:
لــه‌علی ڕوممانی هه‌یه‌، یــــا له‌عل و ڕوممانی هه‌یه‌

وه‌حشییه‌ لێمان له‌به‌ر طه‌عنه‌ی ڕه‌قیبی سه‌گ صـــیفه‌ت
ڕاسته‌ هه‌ر ذیی‌ڕۆحێ، بــۆ وه‌سواسه‌ شه‌یطانی هه‌یه‌

دڵ موشه‌ببه‌ک بــــوو له‌ به‌ر ئێشانی نیشانی مــوژه‌ت
حـــه‌یــفـه‌ قـــوربان! ئــاخر ئه‌م نیشانه‌یی شانی هه‌یه‌

لــه‌حظه‌یێک و لـــه‌محه‌یێک چــــاوم به‌ چـــاوی ناکه‌وێ
کـــێ ده‌ڵــێ وه‌حشی غه‌زاله‌ مه‌یلی ئینسانی هه‌یه

تۆ ئــه‌گــه‌ر هه‌ستی، له‌ جێ ڕاوه‌ستی دێو و کافریش
دێن ده‌ڵێن: به‌ خـــودا قیامه‌ت ڕاسته‌ هه‌ستانی هه‌یه‌

فارس و کــورد و عـــه‌ره‌ب هه‌ر سێم به‌ ده‌فته‌ر گـرتووه‌
"نـــــالی" ئه‌مڕۆ حاکمی سێ موڵکه‌، دیـوانی هه‌یه‌.

نه‌فه‌س بگره‌ له‌ هاتوچۆیی خۆڕایی هه‌تا ماوی

نه‌فه‌س بگره‌ له‌ هاتوچۆیی خۆڕایی هه‌تا ماوی
که‌ ئه‌م بایه‌ هه‌تا ئێستاکه‌ هه‌ر عومری به‌ با داوی

حه‌یاتت نه‌قدی ته‌حصیلی به‌قاو و ڕیبحی ڕیظوانه‌
ئه‌تۆ ده‌یکه‌ی به‌ مایه‌ی ده‌خڵ و خه‌رج و که‌سبی به‌دناوی

عه‌جه‌ب ماوم له‌ جه‌رگت، ئه‌ی دڵه‌ی غافڵ، که‌ موددێکه‌
له‌سه‌ر ئه‌م ئاگره‌م داناوی، هێشتا هه‌ر نه‌برژاوی

مه‌ثه‌ل دنیا ژن و، چه‌رخیش خه‌ڕه‌ک، ده‌م ده‌م به‌دۆخی غه‌م
ڕه‌گی تاری وجودت با ده‌دا، هێشتاکو هه‌ر خاوی

زه‌مانه‌ چه‌رخ و، چه‌رخی ئاسمانیشی، فه‌له‌ک فیلکه‌
سه‌ری ڕشته‌ی وجودی چه‌نده‌ باداوی و هه‌ر ماوی

مه‌گه‌ر مه‌یخانه‌یه‌ دنیا که‌وا کاسی له‌به‌ر که‌ئسی!
به‌ نه‌غمه‌ی عودی سوتاوی، به‌نه‌شئه‌ی طاسی تاساوی!

ئه‌مێسته‌یش، گه‌رچی عه‌یش و عوشره‌تت هه‌ر تاڵ و تاڵاوه‌
به‌ مه‌رگی تۆ، له‌ پاشانیش ده‌خۆی تاڵاوی تاڵاوی

هه‌وای سه‌یری به‌ڕ و به‌حر ئاگری به‌رداوه‌ته‌ عومرت
که‌ تۆزی مونعه‌قید خاکی، دڵۆپێ مونجه‌مید ئاوی!

که‌ خاکی، خاکی دامه‌ن به‌، وه‌گه‌ر نه‌، تۆزی به‌ربادی
که‌ ئاوی، ئاوی گه‌وهه‌ر به‌، وه‌گه‌ر نه‌، بڵقی سه‌رئاوی

هه‌تا شه‌ققه‌ی فه‌له‌ک نه‌بوه‌ به‌ کافوری کفن، هه‌سته‌
که‌ ئه‌مشه‌و فرصه‌ته‌، هێشتا فه‌له‌ک ماوی، ئه‌تۆش ماوی

نه‌واڵه‌ی تۆبه‌ ده‌ربێنه‌، هه‌تا ته‌ن نه‌بوه‌ته‌ سفره‌
پیاڵه‌ی شیشه‌ بشکێنه‌، هه‌تا وه‌ک کوپه‌ نه‌شکاوی

به‌ میعراجی سولوکی سالیکاندا، تا نه‌چی ڕۆژێ،
له‌ناو جه‌هلی موره‌ککه‌بدا ده‌مێنی هه‌روه‌کو ماوی

گه‌دا ئینسان و دنیا غوربه‌ته‌ ((من حیث لا تشعر))
به‌ هیممه‌ت طالیبی چشتێکی نازانی بڵێی ناوی

شتێکه‌ بێ شه‌بیھ و جینس و فه‌صڵ و که‌شف و ته‌قریره‌
موبه‌ڕڕایه‌ له‌ ته‌قریر و حه‌دیثی حادیث و ڕاوی

نه‌زانینیت له‌به‌ر عیجزه‌، نه‌وه‌ک جه‌هله‌، که‌ئه‌م چشته‌
قه‌دیمه‌ نایه‌ته‌ ته‌قریری قه‌ولی حاکی یو ڕاوی

له‌ قورئاندا به‌ (ما اخفی لهم) مه‌کتوم و مه‌ختومه‌
به‌یان نابێ به‌ ته‌فسیری دو‌صه‌د (که‌ششاف) و (به‌یظاوی)

موبه‌ییه‌ن بوو له‌ قورئاندا به‌ نووری (قره الاعین)
نه‌ واظیح بوو به‌ (که‌ششاف) و، نه‌ ڕۆشن بوو به‌(به‌یضاوی)

که‌ جێگه‌ت بۆ عیباده‌ت بێ، چ فه‌وقانی چ ته‌حتانی
که‌ حوبت بۆ سیاده‌ت بێ، چ (به‌رزنجی)، چ (باراوی)

مه‌که‌ ده‌عوایی پاکیی یی نه‌سه‌ب بۆ جیفه‌یی دونیا
که‌ سه‌ید بی، چ (به‌رزنجی)، چ (پیریایی) چ (باراوی)

وه‌ره‌ ئه‌م نیکته‌یه‌ من پێت بڵێم ((نالی)) ئه‌گه‌ر فه‌رضه‌ن
هه‌موو دنیات ببێ، هێشتاکو هه‌ر حه‌یران و داماوی

ماهی من

تا له‌ من ئه‌و زوڵفه‌ ڕێی بۆسه‌ و که‌ناری گرتووه‌
ناو ده‌مم بێ شوبهه‌ تامی زه‌هری ماری گرتووه‌

خۆش له‌سه‌ر سینه‌ی سه‌ری هه‌ڵداوه‌ دوو گۆی سه‌ر به‌ مۆر
مات و حه‌یرانم که‌ عه‌رعه‌ر که‌ی هه‌ناری گرتووه‌!

ئه‌ژده‌های زوڵفی له‌ ده‌وری گه‌نجی حوسنی حاریسه‌
حه‌ڵقه‌ حه‌ڵقه‌، چین به‌ چین، سه‌ر تا به‌ خواری گرتووه‌

ماهی من ته‌نها مه‌هێکه‌ صه‌د نوجوومی مه‌حو کرد
یاری من ته‌نها گوڵێکه‌ صه‌د هه‌زاری گرتووه‌

دامه‌نی پاکی مه‌داری دائیره‌ی خامه‌ک نییه‌
خوێنی مه‌قتولانه‌ وا دامێنی یاری گرتووه‌

گه‌رد و بادی هیجری تۆ وا عاله‌می لێ کردمه‌ تۆز
نه‌ک دوو چاوم، به‌ڵکه‌ حه‌تتا دڵ غوباری گرتووه‌

شه‌ربه‌تی عوننابی لێوی شه‌ککه‌ر و بادامی چاو،
سه‌روی قه‌ددت ڕاسته‌ ئه‌نواعی ثیماری گرتووه‌

له‌علی شه‌ککه‌رباری تۆ تێراوه‌، شه‌ککه‌ر باریه‌
لێوی میحنه‌ت‌باری من بێ ئاوه‌، باری گرتووه‌

پڕجه‌فایه‌، بێ وه‌فایه‌، زود جه‌نگه‌، دێر صوڵح
صه‌د درێخ و حه‌یفه‌ طه‌بعی ڕۆزگاری گرتووه‌

یادی (کانی دمدم) و سه‌رچاوه‌که‌ی (مێگوڕ) ده‌کا
(به‌کره‌جۆ)ی چاوم که‌ شێوه‌ی (سه‌رچنار)ی گرتووه‌

بێ مه‌حابا ئاو ده‌ڕێژێ گه‌ھ به‌ فه‌ور و گه‌ھ به‌ ده‌ور
چاوی من موددێکه‌ شێوه‌ی ئابشاری گرتووه‌

شه‌معی به‌زمی من که‌وا سوتاوه‌، زه‌رد و ئه‌شک ڕێژ
قه‌ت نییه‌ فه‌ردێک نه‌ڵێ ڕه‌نگی مه‌زاری گرتووه‌

مودده‌عی زه‌جرم ده‌کات و، پێم ده‌ڵێ: صه‌برت ببێ
که‌ر به‌ له‌عنه‌ت بێ که‌ که‌ی عاشق قه‌راری گرتووه‌!

(نالی) وا دائیم که‌ مه‌شغوڵی فوغان و ناڵه‌یه‌
باعیثی هیجرانی یاره‌ دڵ شه‌راری گرتووه‌

شێخ مووس کوڕی حەسەن کوڕی موحەمەد، ناسراو بە جگەرخوێن، شاعیرێکی کورد زمانە.
جگەرخوێن لە ساڵی ١٩٠٣ لە باکووری کوردستان لە گوندی حەسار نزیک بە شاری ماردین لەدایکبووە. بەمنداڵی شوانی و گاوانی کردوو، لەبەر ئەوەی نەداربوە و باوکی کۆچی دواییکردوە، خوشکەکەی گرتوویەتییە خۆی و بەخێوی کردووە و دواتر لەبەر ھێندە دەردە نەداری و ھەژاری بەناچاری گوندی حەسار جێدەھێڵن و لەساڵی ١٩١٤ بۆ گوندی عاموودە دەیگوێزنەوە.

جگەر خوێن-كتێبخانه ی كوردی ئه وين          دیوانی ئاڤستای جگەرخوێن -كتێبخانه ی كوردی ئه وين        جگەر خوێن-كتێبخانه ی كوردی ئه وين

جگەرخوێن ھەر لە منداڵییەوە زیرەکی و ھۆشیاری و توندوتۆڵی پێوە دیاربووە و حەزی لە خوێندن کردووە، بۆیە بەھەر جۆرێک بێت، ناردوویانە بەر خوێندن لە حوجرەی مزگەوت و سەرجەم خوێندنەکانی زۆر زیرەکانە بەرێکردووە وەک خوێندنی زمانی عەرەبی و زانستەکانی ئایینی ئیسلام، بۆیە بە ئومێدی تەواوکردنی مۆڵەتی دوازدە زانستی باکوور و ھەر چوار پارچەی کوردستان گەڕاوە و دواتر لەسەر دەستی مەلا عوبێد وەرگرتووە.

لە ڕۆژئاوای کوردستان و ماوەیەکیش لە باشووری کوردستان و ڕۆژھەڵاتی کوردستان مەلایەتی کردووە.

جگەرخوێن لەساڵی ١٩٤٦ ز ڕوو دەکاتە شاری قامیشلی و دەست بەکاری ڕامیاری دەکات و دەبێتە ئەندامی پارتی جڤاتا ئازادی و یەکیەتییا کورد (Civata Azadî û Yekîtiya Kurd). لەساڵی ١٩٤٨ ز دا دەبێتە ئەندامی پارتی کۆمنیستی سوری و لەساڵی ١٩٥٤ ز دا بۆ ئەندامێتی پەرلەمانی سوریا دەپاڵێورێت. لەساڵی ١٩٥٧ ز واز لەپارتی کۆمۆنیست دەھێنێت و ڕێکخراوی ئازادی دادەمەزرێنێت. ئەو ڕێکخراوەش پاشتر دەچێتە ناو پارتی دیموکراتی کوردستانی سوریاوە. لەساڵی ١٩٥٩ ز دا جگەرخوێن ڕوودەکاتە باشووری کوردستان و تا ساڵی ١٩٦٣ ز لە زانکۆی بەغدا دەبێتە مامۆستای وانەبێژ لە بەشی زمانی کوردی. دواتر دەگەڕێتەوە بۆ قامیشلی سەرقاڵی نووسین و کاری ڕامیاری دەبێت. ھەر لەو ساڵەدا و لە شاری دیمەشق دەخرێتە گرتووخانەوە.

بۆ بەشداریکردن لە شۆڕشی مەلا مستەفا با‌رزانی جگەرخوێن لەساڵی ١٩٦٩ ڕوو دەکاتە کوردستانی باشوور و چالاکی کوردایەتی خۆی پێشکەشی شۆڕشی کورد دەکات.

لەساڵی ١٩٧٣دا بەرەوو لوبنان دەچێت و لەوێش ھۆنراوەی کیمە ئەز (Kîme Ez) دەنووسێت.

جگەرخوێن لە ساڵی ١٩٧٦دا بۆ سوریا دەگەڕێتەوە و لە ساڵی ١٩٧٩ ناچار دەبێت ڕووبکاتە وڵاتی سوێد و لەوێ وەک پەناھەندەیەک دەگیرسێتەوە و بەنووسینەوە سەرقاڵ دەبێت و لە ١٩٨٤.١٠.٢٢ کۆچی دوایی دەکات و تەرمەکەی بۆ قامیشلی دەگوێزرێتەوە و لەوێ بەخاکی کوردستان دەسپێدرێت، ئەوەش ھەروەک خۆی پێش مردنی داوایکردبوو.


جگەرخوێن و شیعر 

شیعری گوڵفرۆش لە جگەرخوێندواتر بەھۆکاری بینینی زۆرداری، ئەوەی دوژمنان دژی کورد ئەنجامی دەدەن، جگەرخوێن بەباشی دەزانێ لە پیشەی مەلایەتی دووربکەوێتەوە و بەڕۆحیەتێکی گەورە و بەبڕوایەکی ھێندە بەتین بچێتە جیھانی کاری ڕامیاری و باوەڕەکەی و خۆشەویستی کوردستان بخزێنێتە جیھانی وێژە و بەوشەی ناسک دایبڕێژێ بۆ ئەوەی خوێنەران ھەست ستەمی زۆرداران بکەن، کە چۆن دژی گەلی کوردن. بە کاریگەریی ھۆنراوە نەتەوەییەکانی ئەحمەدی خانی و حاجی قادری کۆیی و شۆڕشە نەتەوەییەکی شێخ سەعیدی پیران لە باکووری کوردستان لە ١٩٢٥ ز دا، بووە شاعیرێکی لێھاتووی ھۆنراوەی نەتەوەیی و کەوتە سەر باسکردنی کوردستانی نیشتمانی خۆشەویستی و ھاندانی ئافرەتی کورد بۆ خوێندن و خەباتی نیشتمانی و ‌بڵاوکردنەوەی بیرو باوەڕی کوردایەتی لە سەرەتادا ھۆنراوەیەکی نەتەوەیی لە باسی کوردستاندا بە ناونیشانی شام شەکرە، وەڵات شیرنترە داناوەو نیشتمانەکەی خۆی بە بووکی جیھانی دادەنێ و باخ و بە بەھەشت مێرگ و سەرچاوەی ئاوی سازگاری دەچوێنێ و بەکچێکی شۆخ و شەنگی جوان و ڕازاوی دادەنێ و ئەندامەکانی ئەو بووکەی کوردستانی بە تاجی سەلاحەدینی ئەیووبی و بە ڕۆژ و دەریا و ئەڵماس و دیوانەکانی ھۆنراوەی ‌‌حاجی قادر و ئەحمەدی خانی ‌دەچوێنێ و دەڵێت:

وەڵاتی من تووی بووکا جیھانی                     

ھەمی باغ و بھشت و مێرگ و کانی

سەری تاجا سەلا‌حەددینی کوردی 

ئەنی ڕۆژە دەبورجا ئاسمانی

دوو چاڤێن تە وەکی دەریایی ھورمز

کەپوو ئەلماسە کاری کووش و وانی

دوو زولفێن تە کتێبا حاجی قادر

زمانێ تە ژ بەندا شێخی خانی

جگەر خوینە کورێ تە ھەر دنالی

ژ بەرنەزانی و خزانی!!          

شیعری گوڵفرۆش لە جگەرخوێن-كتێبخانه ی كوردی ئه وين 


دوای ئەم باسە جوانەی کوردستانی نیشتمانی خۆشەویستی، داوا لە کچانی کورد دەکات، ڕاپەڕن و بکەونە سەر خوێندن و لە خەوی بێھۆشیدا ھۆشیار بنەوە و پێیان دەڵێت: "گەر بخوێنن پێشدەکەون و گەر نەشخوێنن‌ کەس ئێش و دەردمان لێ دوور ناخاتەوە."

جگەرخوێن توانی ئەو باوەڕەی ھەیبوو بیگەیێنێتە ئەو ئاستەی بە نەمری بمێنێتەوە و نەوە‌ی ئەوسا و ئەمڕۆ و سبەی لە خوێندنەوەی ھۆنراوە و پەخشان و فەرھەنگ و ڕێزمانی کوردی سوودمەندبن.

جگەرخوێن بە ھەستی پڕ سۆزی نەتەوایەتی، ھەڵوێستی شاعیری نەتەوەیی کورد ئەسیری پەسند دەکات و ستایشێکی جوانی بە ھۆنراوە کردووە و لە ھۆنراوەیەکیدا بە ناوی بەر دیلک واتا خۆشەویستی لە ژمارەی ١٠ی ساڵی ١٩٣٢ی گۆڤاری ھاوار لە شامدا بڵاوکردۆتەوە و بەم جۆرە دەست بەستایشەکەی دەکات:

ئەی برای شەھبازی ئەوجی فەن و ھەم عیرفانی توو

سەد وەکی ابن الاثیر ی گووری و قوربانی توو!

جگەرخوێن ابن الاثیر بە قوربانی ئەسیری شاعیری نەتەوەیی کوردمان دەکات چونکە لای وایە (ابن الاثیر)، کە کوردێکی مێژوو نووس بووە، نەک مێژوو نووسێکی بۆ کوردی نووسیبێت، چونکە لە ئاستی "ئەسیری"دا ھیچ باشەیەکی بۆ کورد نەبووە ‌و شاعیر لە دێڕە ھۆنراوەیەکی دیکەدا دەڵێت:

سەد سەلاحەدین و بی سەد وەک ئەبی موسلم ھەبێ

فائیدە ھیچ بوومە نادەن سەتوەتی شاھانی توو

شاعیر دەڵێت: "ئێمە گەر سەدی وەک سەلاحەدین و ئەبو موسلیمی خۆراسانیمان ھەبێت، کە ھەردووکیان کورد بوون. بەڵام ھیچیان بۆ کورد نەکردووە، بۆیە ھیچ سوودێکیان بۆ ئێمە نەبووە ‌و ئەمەشی بۆ بەرزکردنەوەی ھۆنراوەی و شاعیریەتی ئەسیری کوردپەروەر بووە."

بەم جۆرە بۆمان دەرکەوت کە جگەرخوێن شاعیرێکی خەباتی کوردایەتی بووەو لە زۆربەی ھۆنراوەکانیدا داوای ھۆشیارکردنەوەی لاوی کوردی


جگەرخوێن و ئافرەتشاعیر زۆر دەناڵێت، تاکو ئافرەت پێشکەون و ئەو کاتە بڵێن بژی میللەتی کورد و دەڵێت:

ئەی کچێ ڕابە بخوێنە دا تو سەربەست ھەر بژی

زوو ژ خەو توو سەرھلینە بەس بمینە بێ مەژی

گەر بخوێنی دێ بدی خواندن تو ئێ ھونەرتەڤا

گەر نەخوێنی کە‌س ژ بوومە ئێش و دەردان ناکوژی

وا جگەر خوین خووەش دناڵی دا کوژن پیشڤەھەڕن

دا ببیژن ھەر بژی کورد ھەر بژی کورد ھەر بژی!


کیمه ئه ز؟

کوردێ کوردستان

ته ڤ شۆرش و ڤولکان

ته ڤ دینامێتم

ئاگرو پێتم

سۆرم وه ک ئێتوون

ئاگر گها قه پسوون

دنیا دهه ژێ

ئه ڤ پێت و ئاگر دژمن دکوژێ

کیمه ئه ز..؟

ئه زم رۆژ هه ڵات

..

 

سه رچاوەی ئەم هۆنراوە:کتێبی له شاخه وه تا شار


بەرھەمەکان 

دیوانی یەکەم: دیوانی ئاڤستای جگەرخوێن :پریسک و پەتی (Prîsk û Pêtî)، ساڵی ١٩٤٥ ز دیمەشق
دیوانی دووەم: سەورا ئازادی (Sewra Azadî)، ساڵی ١٩٥٤ ز دیمەشق
دیوانی سێیەم: کیمە ئەز (Kîme Ez)، ساڵی ١٩٧٣ ز دیمەشق
دیوانی چوارەم: ڕۆناک (Ronak)، ساڵی ١٩٨٠ ز ستۆکھۆڵم
دیوانی پێنجەم: زەند ئاڤستا (Zend-Avista)، ساڵی ١٩٨١ ز ستۆکھۆڵم
دیوانی شەشەم: شەفەق (Şefeq)، ساڵی ١٩٨٢ ز ستۆکھۆڵم
دیوانی حەوتەم: ھێڤی (Hêvî)، ساڵی ١٩٨٣ ز ستۆکھۆڵم
دیوانی ھەشتەم: ئاستی (Astî)، ساڵی ١٩٨٥ ز ستۆکھۆڵم
دەستوورا زمانێ کوردی (Destûra Zimanê kurdî)، ساڵی ١٩٦١ ز بەغدا
فەرھەنگ (پەرچێ یەکەم) (Ferheng، perçê yekem)، ساڵی ١٩٦٢ ز بەغدا
فەرھەنگ (پەرچێ دوەم) (Ferheng، perçê diwem)، ساڵی ١٩٦٢ ز بەغدا
لەدایکبوون :سلێمانی، کانێسکان -١٨٧٥ 

مەرگ :١٠ ی تشرینی دووەمی ۱۹۴۸

شوێنی گۆڕ:سلێمانی- گردی سەیوان

ھاوسەر: رەعنا کچی حاجی حەسەن سەلیم ئاغای جوامێر ئاغای پشدەریی، شەمسە کچی حاجی حەمەسووری مەلا قادر 
منداڵەکان :زوهرە، حەلاو، جەمیلە، ئامینە، شایستە، مەحموود، حەسەن.  

 زێوه‌ر

مه‌لا عه‌بدوڵڵای كوڕی مه‌لا محه‌مه‌دی كوڕی مه‌لا ڕ‌ه‌سووڵ ناسراو به "زێوه‌ر" له‌ساڵی 1875 له‌شاری سلێمانی هاتۆته دنیاوه و له سلێمانی و له‌شاره‌كانی كوردستانی ڕۆژهه‌ڵات وه‌ك بانه و مه‌هاباد و له‌كوردستانی باشووریش له هه‌ولێر و كه‌ركووك خوێندوویه‌تی بووه‌ته مه‌لایه‌كی زانا و سه‌ردانی ئه‌سته‌مبووڵی پایته‌ختی ده‌وڵه‌تی عوسمانی كردووه‌و هه‌ڵسوكه‌وتی له‌گه‌ڵ زانا و ئه‌دیبه‌كانی ئه‌و شاره به‌هات و باته كردووه و كه گه‌ڕاوه‌ته‌وه شاری سلێمانی له مانگی تشرینی یه‌كه‌می 1908 دا كراوه به مامۆستای قوتابخانه‌ی "ڕوشدی عه‌سكه‌ری" له سلێمانی و له دوای دامه‌زراندنی میری عێراقیش له ساڵی 1921دا كراوه به مامۆستای قوتابخانه‌ی سه‌ره‌تایی و ماوه‌ی 30 ساڵ نه‌وه‌ی نوێی كوردی فێری خوێندنه‌وه‌و نووسین و وێژه‌ كردووه.

مامۆستا زێوه‌ر شاعیرێكی به‌هره‌داری به‌توانا بووه، له شیعری غه‌زه‌لدا مامۆستایه‌كی باڵاده‌ست بووه و گه‌لێك نموونه‌ی به‌رزی له‌م بابه‌ته ناسكه هۆنیوه‌ته‌وه و یه‌ك له‌ هۆنراوه‌ سه‌ركه‌وتووانه‌ی ئه‌م نموونه‌ی خواره‌وه‌یه‌تی و چه‌ند دێڕێكی لێ ده‌خه‌ینه ڕوو:

تكانی ئابرووی چه‌مه‌نی به‌روویی ئابراره‌وه
شكانی نرخی ئه‌سته‌ره‌ن به‌ زوڵفی موشكباره‌وه
چمه له‌مه‌ی، له نه‌ی، له‌جام، ئه‌گه‌ر به‌له‌نجه بێته‌لام
به‌ڕووی تابداره‌وه، به‌چاوی پڕ خوماره‌وه!

شاعیر له نشتمانی و سروودی پڕ سۆزی قوتابیانیش یه‌كجار لێهاتوو بووه و ئاشقێكی شه‌یدای كوردستان بووه، بۆیه له هۆنراوه‌یه‌كی نیشتمانیدا كه كراوه به‌ سروود گوتوویه‌تی:

ئه‌ی وه‌ته‌ن چه‌ند خۆشه‌ویستی ڕۆ‌حی شیرینی منی
مه‌زره‌عه‌ری توخمی نه‌شات و باعیسی ژینی منـــی
تیشه‌یێ ناده‌م له‌به‌ردت تۆی كه‌شیرینی منـــــــــی

تاكو له كۆتایی هۆنراوه‌كه‌یدا ده‌ڵێت:

ئاره‌زوو و فیكری سیاحه‌ت ناكه‌م ئیتر ئه‌ی وه‌ته‌ن
تۆ له جێگای قاهیره و تاران و به‌رلینی منــــــی!!

زێوه‌ر جگه له شیعری غه‌زه‌ل و وه‌سف و نیشتمانی و شیعری فه‌لسه‌فه ئامێز، كۆمه‌ڵێك شیعری فێركردنی بۆ قوتابیانی كوردستان داناوه و ده‌توانرێت بووترێت یه‌كه‌مین شاعیری كورده ئه‌م جۆره شیعره فێركردنی دانابێ.

جگە لەزمانی کوردی، زمانی فارسی و تورکی و عەرەبیشی زانیوە و ھۆنراوەی بەھەریەک لەو زمانانە ھەیە.

 

شاعیر و مامۆستای په‌روه‌رده‌كاری ناسراوی كورد مه‌لا عه‌بدوڵڵای كوڕی مه‌لا محه‌مه‌دی كوڕی مه‌لا ڕ‌ه‌سووڵ، ناسراو به "زێوه‌ر"  لە ١٠/١١/١٩٤٨ لە شاری سلێمانی لەتەمەنی ٧٣ ساڵیدا ماڵئاوایی لەم جیھانە کردووە و لە گردی سەیوان نێژراوە. و كه‌لێنێكی گه‌وره‌ی له ناو شاعیره‌ كلاسیكییه‌كانی كورد به‌جێهێشت.

ئەو کاریگەرانەی بەسەر زێوەرەوە دیارن، ئەمانەن:
1.زێوەر ھەر لەتەمەنی لاوییەتیدا دیمەنە ڕەنگاورەنگەکانی کوردستان کارییان کردۆتە سەر دڵ و دەروونی و ھەستی ناسکیان جوڵاندووە.
2.تام و بۆنی شیعرەکانی مەولەوی و نالی لەھەموو دەمارەکانیدا ھاتووچۆیان کردووە و تەلی سۆزیان بزاندووە.
3.دیوانی شاعیرە فارسەکانیش کارییان تێکردووە و ھەستییان جوڵاندووە، وایان لێکردووە کە باوەش بە ئاسۆی شیعردا بکات.
4.ھەروەھا ستەم و زۆرداریی و رۆژگارو چەوساندنەوەی نەتەوەی کورد ئەوەندەی تر دڵییان ھێناوەتە کوڵان و بەرەو کۆشی شیعرییان بردووە و ئیلھامی شیعرییان بەتینتر کردووە.

رووخساری ھۆنراوەکان و ناوەڕۆکی شیعری

ھۆنراوەکانی لەبارەی دڵداری و خەویستی، وەسفی سروشت، کۆمەڵایەتیی، نیشتمان پەروەریی و نەتەوەیی، فێرکردن و ھاندان بۆ خوێندن و پێشکەوتن، فەلسەفە ـەوە بوون، واتە لەڕووی مەبەستەوە دەکرێن بەم جۆرانە:

دڵداریی و خۆشەویستیی

زێوەر وەکو شاعیرەکانی تر لەسەرەتادا دەکەوێتە مەیدانی دڵداریی و خۆشەویستییەوە، لەوبوارەدا ئەسپی خەیاڵی تاوداوە و پەپوولەی ئارەزووی لەڕەنگینترین باخچە نیشتۆتەوە، بیری ورد و خەیاڵی ناسک و سۆزی بەتین لەھۆنراوەکانیدا دیارن، یەکێکە لە شاعیرەکانی ڕیزی پێشەوەی بابەتی ھۆنراوەی دڵداریی لەئەدەبیاتی کلاسیزمی کوردیدا.
ئەمەش نموونەی شیعرێکی دڵداری زێوەر، کە چۆن باس لە یارەکەی دەکات و وەسفی دەکات:

تکانی ئابڕووی چەمەن بەڕووی ئابدارەوە
شکانی نرخی نەستەرەن بەزولفی مشکبارەوە
چمەلەمەی؟ لەنەی! لەچام ئەگەر بەلەنجە بێتە لام
بەڕووی تابدارەوە، بەچاوی پڕ خومارەوە
عەرەق نییە لەعالەما کە لابەرێ لەدڵ غەما
بەغەیری قەترە عارەقێ لەڕووت کە دێتە خوارەوە
نیشانی من، جەمالی تۆ، بەراتی من، ویساڵی تۆ
خەیاڵی من لەخاڵی تۆ، بەعیشوە لێم مەشارەوە
عەزیزەکەی حەبیبی من، نیگارەکەی تەبیبی من
با شەف بەرێ رەقیبی من، وەرە بەسەد ویقارەوە
فیدا خەو و قەدی تۆ، چەمەن بەفەوجی گوڵییەوە
بەبولبول و بەچڵیەوە، بەقومری و چنارەوە

جوانیی سرووشت

زێوەر باسی جوانیی سرووشتی کردووە کەبەدەستی کردگار نەخشاوە، سەیری ئەو دیمەنەی کردووە، کە لەبەرھاردا ھاتۆتە کایەوە، لەم بارەیەوە وتووییەتی:

بنواڕە نەوبەھار و ھەوای تەڕاوەتی
نووسانی پێکەوە لەبی غونچەی حەلاوەتی
ھێنایە شەوق و زەمزەمە، تەیرانی سەر زەمین
سەرما بڕایەوە، ھەموو توندی و سەڵابەتی
ھەورە تریشقە بۆتە سەقا ئاوڕشێن ئەکا
تا سەبزە زاری ئەرز موجەلابێ سەفوەتی
ئەم عەردە مردووە ھەموو ڕۆحی کرایە بەر
گۆڕاوە سەربەسەر ھەموو دونیا قیافەتی
بادی سەبا بەجیلوە قەدی گوڵبەنی لەران
گوڵزاری کردەوە کە بکا شوکری نیعمەتی
له‌ناوچه‌ی سه‌رشیوی سه‌قزدوودۆستی دێرین وبه‌فرین، واته‌ “نه‌که‌رۆز”و”شاخی رووش” له‌نێوان خۆیانداجۆلانه‌یه‌کی سه‌وزه‌چنی ژیانیان بۆگوندێکی شه‌رمه‌ون ودڵ پڕله‌هه‌ست وسۆز هه‌ڵخستوه‌ که‌ پێی ده‌ڵێن که‌س نه‌زان،که‌س نه‌زان ئه‌وگونده‌پڕجۆش وخورۆشه‌یه‌ که‌ به‌درێژایی مێژوو ئه‌دیب ومامۆستاوزاناوسه‌رداری مه‌زنی وه‌ک شێغ ئه‌سعه‌دی له‌ لانکه‌ی خۆیداپه‌روه‌رده‌کردوه‌ که‌یه‌کێکی دیکه‌ له‌ به‌ره‌ی دیمه‌نی ئه‌وره‌زوباغ ووهه‌ردونزاره‌ی ئاوایی که‌س نه‌زانی سه‌رشیوی سه‌قز به‌ڕێزمامۆستامه‌لامحه‌ممه‌دی “سووتاو”ه‌ که‌ خاوه‌ن هه‌ستێکی زه‌ریفی شاعیرانه‌وخو وره‌وشتێکی ‌پاک وبی خه‌ل وغه‌شی کورده‌واری یه‌.
مه‌لامحه‌ممه‌دعه‌لایی”سووتاو”کوڕی مامۆستامه‌لاشێخ نه‌جمه‌ دینی که‌س نه‌زانه‌ وساڵی ۱۳۲۴هه‌تاوی له‌ گوندی که‌س نه‌زان هاتوته‌ دونیاوه وه‌ک خۆی باسی ده‌کا بابی که‌له‌گه‌ڵ شاعیری سه‌قزی مه‌رحووم مه‌لاکه‌ریمی زاری دۆست وبراده‌ری گیانی گیانی ئه‌بێت کاتێک مامۆستا له‌دایک ئه‌بێت مه‌لاکه‌ریمی زاری له‌پشت یه‌کێک له‌ کتێبه‌کانی باوکی مێژووی له‌دایک بوونی به‌م شێوه‌ده‌نووسێته‌وه‌ که‌ده‌ڵێت:

” چون له‌دایک بوو له‌قوربانه‌دا
‌شێوه‌ی زه‌بێحی هه‌س له‌شانه‌دا
خسووس که‌هاوناوفه‌خری عه‌ره‌ب بێ
ئه‌بێ سه‌رچاوه‌ی عیلم و‌ئه‌ده‌ب بێ
خاتربۆتاریخ واخه‌به‌ریدا
باخی ئومێدم به‌دڵ به‌ریدا”

که‌ به‌حیسابی ئه‌بجه‌د ئه‌کاته‌ ۱۳۶۱کۆچی مانگی به‌رانبه‌ربه‌۱۳۲۴هه‌تاوی.
مامۆستا دوای فه‌و‌تی یه‌ک له‌دوای یه‌کی دایک و باوکی بۆفێربوونی عیلم وزانین به‌پێی باوی سه‌رده‌م به‌تایبه‌ت بۆ منالانی هه‌ژاروبێ ده‌ره‌تان رووی کردوه‌ته‌ حوجره‌ولای مامۆستایان بوه‌ته فه‌قێ ویه‌که‌م گوندی ده‌سپێکی ژیانی فه‌قێه‌تی مامۆستا گوندی “پیرۆمه‌ران” بوه‌ له‌ناوچه‌ی گه‌ورکی سه‌قز پاشان چوه‌ته‌ گوندی “مامه‌شا”ودواترگونده‌کانی ناوچه‌ی بانه‌وسه‌ر‌ده‌شت وته‌نانه‌ت ئه‌ودیوکه‌کوردستانی عێراق بێت شاروناوچه‌کانی ئه‌وێش گه‌ڕاوه‌ یه‌ک له‌وانه‌شاری کۆیه ‌بوه‌ که‌له‌وێ له‌خزمه‌ت زۆرمامۆستادا وه‌ک ‌باوکی به‌ڕێزدوکتورفوادمه‌عسووم وباوکی به‌رێزعه‌دنان موفتی داشانازی فه‌قێیه‌تی بوه‌ وپاشان له‌ساڵی ۱۳۴۴هه‌تاویداگه‌ڕاوه‌ته‌وه‌‌ ناوچه‌ی سه‌رده‌شت له‌گوندی “قوڵتێ”له‌خزمه‌ت مامۆستایه‌ک به‌ناوی “حه‌یاتی” بوه‌ته‌فه‌قێ وهه‌ستیشی به‌هه‌ستیاری له‌خۆیدا کردوه‌ هه‌ربۆیه‌ شێعری هۆنیوه‌ته‌وه‌ هه‌تائێستادووده‌فته‌ری له‌ گه‌نجینه‌ی ماڵی خۆدائاماده‌وچاه‌وڕوانی چاپکردن داناوه‌ونازناوی سووتاویشی بۆخۆی هه‌ڵبژاردوه‌ له‌به‌رئه‌وه‌ی ده‌ڵێ: له‌گوندی کوڵه‌سێی سه‌روو هاوین بوو حوجره‌کامان گواستبه‌وه‌سه‌ربانی ماڵێک له‌وێداچه‌ند فه‌قێ بووین که‌پرێکمان سازکردبوو رۆژێک له‌به‌رکه‌مته‌رخه‌می خۆمان ئاگری گرت ئه‌منیش کتێبه‌کانمی تێدابوو به‌هه‌رشێوه‌یه‌ک بوو هه‌ندێکیانم رزگار کرد به‌ڵام هه‌ردووده‌ستم سووتا له‌ورۆژه‌وه‌ لای هاوڕێیانم بوومه‌ته‌”‌سووتاو”!…دواتر له‌گونده‌کانی باسکی کۆڵێ فه‌قێیه‌تیکردوه‌ومامۆستایش بو وه جیا له‌مه‌لایه‌تی مامۆستا،بۆبژێوی ژیانێکی سه‌ربه‌خۆ له‌ماڵه‌که‌ی خۆیدا ئێستایشی له‌گه‌ڵ بێت خه‌یاتی کردوه‌له‌ساڵی ۱۳۵۷دا له‌لایه‌ن براده‌رێکی زیندانی یه‌وه‌ فێری کڵاو چنینیش بوه‌ ، له‌ساڵی ۱۳۵۱دا بۆدووهه‌مین جار ژیانی هاوبه‌شی پێک هێناوه‌وخاوه‌نی سێ کوڕوسێ کچه‌ وبه‌خۆشی یه‌وه‌ ئێستایش هه‌رهه‌یه‌ وله‌گوندی “هێجانان” داده‌نیشێ ومامۆستای مزگه‌وه‌تی هه‌رئه‌وگوندی “هێجانان”یه‌له‌بناری شاخی رووشی سه‌قز .
مامۆستا له‌بیره‌وه‌ریه‌کانیداباسی ده‌کاوده‌ڵێ:‌ له‌ساڵی ۱۳۴۵ داکه‌له‌گوندی “کۆڵه‌سێی ژووروو”بووم دۆستێکی براده‌رم بووکه‌ قاوخانه‌ی هه‌بوو وخه‌ڵک به‌تایبه‌ت غه‌ریبه‌هاتووچۆی ده‌کردوده‌چوونه‌ئه‌وقاوه‌خانه‌ که‌ خاوه‌نه‌که‌ی ناوی شێخه‌ی حاجیله‌ بوو تازه‌ زه‌فت وگرامافۆن وشتی وابه‌ وڵات داهاتبوو که‌ ئه‌وشریتی گۆرانی وێژانی هێنابوو وبۆ خه‌ڵکی ئه‌گرت وگوێیان لێ ده‌گرت ، رۆژێک کوڕێکی بوو منداڵ بوو به‌ناوی عومه‌ر”که‌پێم وابێ ئێسته‌له‌وڵات دانه‌بێت” ناردیه‌ شوێنم وگوتی: کاک محه‌ممه‌دی ماملێ هاتوه‌ ئه‌تۆیش که‌شێعران ده‌ڵێی یان بۆخۆت وه‌ره‌ یان چه‌ند شێعرێکم پێ بده‌ هه‌تا بۆێ ببه‌م… ئه‌منیش دووشێعرم پێ ‌دا وبردیه‌لای هونه‌رمه‌ند،خوالێخۆش بوو کاک محه‌ممه‌دی ماملێ که‌ دواتر هونه‌رمه‌ند سه‌ی عه‌لی سه‌رده‌شتی یه‌کێکیان به‌ناوی “کاروانی شادی” ده‌کاته‌ گۆرانی وبڵاوی ده‌کاته‌وه‌ وکاک محه‌ممه‌دی ماملێش شێعره‌که‌ی دیکه‌ به‌ناوی”یاره‌که‌ی بێ مروه‌تم” ده‌کاته‌ گۆرانی وبڵاوی ده‌کاته‌وه‌.

که‌ شێعره‌که‌ ی مامۆستا”سووتاو”‌ به‌م شێوه‌ی خواره‌وه‌یه‌:

” یاره‌که‌ی بێ مروه‌تم”

تابه‌که‌ی وه‌ک نه‌ی بناڵێ ئه‌ودڵه‌ی بێ مروه‌تم
تۆخه‌ریکی عه‌یش ونۆش ومن دوچاری زیله‌تم
ناحه‌قت کرد دوێ شکاندت ئه‌ودڵه‌ی کوژراوی خۆت
تیری موژگانت به‌خوێنه‌ خوێنی جه‌رگی له‌ت له‌تم
گه‌ربه‌هیوای قه‌تڵی من بی هانێ خه‌نجه‌ر بمکوژه‌
خۆشتره‌ مردن له‌ژینی پڕله‌جه‌ورومێحنه‌تم
ته‌فره‌دان ودڵ فریودان به‌سیه‌ شۆخی دڵڕفێن
تابه‌که‌ی وه‌عده‌و وه‌عیدت رۆیی تاب وتاقه‌تم
لائه‌قه‌ل هه‌روه‌ک ره‌قیبم باله‌رووت بێ به‌ش نه‌بم
جارێکی وه‌ک جاری جاران فه‌رمووهانێ روومه‌تم
رۆژوشه‌ودوژمن له‌باغت باده‌نۆش وگوڵ چنه‌
من له‌جێی وسڵت نیشانه‌ی تیروتانه‌ و ته‌عنه‌تم
رۆح وه‌کووئه‌گریجه‌کانت واله‌ ده‌وری رۆژی رووت
سه‌دئه‌وه‌نده‌یش بێ وه‌فابیت هه‌ربه‌هیوای ره‌حمه‌تم
چی ده‌بێ “سووتاو”له‌ ماچی کوڵمی تۆ بێ به‌ش نه‌بێ
بۆ به‌های ئه‌وماچه‌ ئه‌یده‌م ماڵ ورۆح وسه‌روه‌تم.

پێنج خشته‌کی یه‌کی مامۆستا”سووتاو”له‌سه‌رشێعرێکی مامۆستا مه‌لاکه‌ریمی زاری

فیدای قه‌یتانی ئه‌برۆت بم ده‌ڵێی تیغی نه‌ریمانه‌
به‌ڵاگه‌ردانی برژانگت به‌سه‌دخه‌نجێری تورکانه‌
له‌ بۆغاراتی جه‌رگ ودڵ هه‌موو تارێکی په‌یکانه‌
“به‌سووڕه‌ت تۆده‌ڵێی حۆری به‌قامه‌ت سه‌روی بوستانه‌
به‌غه‌مزه‌ قاتڵی عاشق به‌ته‌لعه‌ت مه‌هی تابانه‌”
له‌ته‌وقی ته‌لعه‌تی رووی تۆ که‌ وه‌ک تیشکی قه‌مه‌ر وایه‌
ته‌واورووناک ده‌بێ سینه‌م که‌وه‌ک زوڵمانی شه‌و وایه‌
به‌ره‌نگی تیشکی گوڵناری که‌وه‌ک تیشکی شه‌فه‌ق وایه‌
“به‌ئه‌گریجه‌ی سیاه‌ ره‌نگت که‌وه‌ک شکڵی خه‌تاوایه‌
دڵی پڕئێش وبیمارم ئه‌نیسی قه‌یسی زیندانه‌”
به‌نازوعیشوه‌وله‌نجه‌ ره‌گی دڵمت له‌بن هه‌ڵقه‌ند
حه‌یاتم چووله‌رێی عیشقت دڵم مابوو ئه‌ویشت سه‌ند
له‌ عیشقی تۆ وه‌کوو مه‌جنوون مه‌کانم کێوه‌ یاده‌ربه‌ند
“به‌دووزوڵفی که‌مه‌ندئاساره‌گی دڵمت له‌بێخ هه‌ڵکه‌ند
ده‌سا ره‌حمێ که‌ با نه‌مرم دڵ ئینتیزاری ده‌رمانه‌”
دووماهی زوڵفی شه‌وره‌نگت له‌ده‌وری روو ته مه‌نناها
سه‌ری کوڵمت به‌چه‌شنی خۆرله‌ناوقه‌یدی به‌ئه‌شعاعا
یه‌قین په‌روانه‌هی رووتم دڵم تابیع به‌ئه‌شعاعا
“به‌دووئه‌برۆی هیلال ئاسا که‌وه‌ک شمشێری قه‌تتاعا
بڕیت ریشه‌ی دڵی زارم له‌ژینی خۆی هه‌راسانه‌” 
 مەکەن مه‌نعم له‌ناڵینم سووتام سه‌رتاقه‌ده‌م یه‌کسه‌ر  
له‌په‌یمانی قه‌دیم ره‌هنه‌ دڵ وئیمانه‌که‌م یه‌کسه‌ر
له‌ترسی چاوی مه‌ستی تۆ له‌بیرم قه‌ت نیه‌ که‌وسه‌ر
“له‌ده‌وری چاوی فه‌تتانت موژا خادیم وه‌کوو عه‌سکه‌ر
له‌سه‌رقه‌ڵبم په‌رێشانه‌ به‌دایم تیره‌بارانه‌”
غولامی راهیبه‌ی ده‌یرم له‌به‌رسه‌روی خه‌رامانت
که‌شیشی ئه‌وپه‌رستشگام ده‌ستم گرتوه‌ به‌دامانت
له‌به‌رعیسا قه‌بووڵم که‌ی له‌ڕیز عه‌بدوغولامانت
“چ باکم هه‌س له‌شمشێری برۆ وپه‌یکانی موژگانت
که‌ قیبله‌ی لێوی ره‌نگینت بۆمن وه‌ک ئاوی حه‌یوانه‌”
به‌ناحه‌ق لێم به‌قین که‌وتووی ده‌ڕه‌نجێنی دڵی مه‌عسووم
له‌بۆماچی له‌بی له‌علت موسلمان بووم وکافربووم
‌له‌ئایه‌ی حوسنی تۆ دیومه‌ که‌ وه‌ختێک قارینی ئه‌وبووم
“ئه‌گه‌رله‌وئاوی حه‌یوانه‌ که‌سێک بخواته‌وه‌ دووقووم
چ باکی هه‌س ئه‌گه‌ربێژن له‌عاله‌م تیره‌بارانه‌”
ئه‌گه‌رکوژرانی عاشق لات وه‌کوو فه‌ڕزه‌ ده‌هافه‌رموو!
له‌باتی وه‌سلی روخسارت ده‌که‌ی قه‌تڵم ده‌نافه‌رموو
گه‌دام بۆوه‌سڵی رووت هاتووم بڵێ ساتیله‌ دافه‌رموو
“زه‌کاتی مه‌سکینی خه‌رمین به‌مسکینان عه‌تافه‌رموو
خسووسه‌ن بۆیه‌کێ وه‌ک من که‌بێ ماڵ وپه‌رێشانه”
له‌باغی ئیشقی پڕشۆرت “سووتاو”ده‌گری ده‌کازاری
به‌ئه‌شکی چاو وخوێنی دڵ ئه‌دێرێ باغ وگوڵزاری
هه‌دانادا دڵه‌ی به‌دبه‌خت هه‌تانه‌مرێ له‌ گوڵجاری
“عه‌جه‌ب باغێکه‌ گوڵزاری که‌پابه‌نده‌ له‌وا “زاری”
له‌لایه‌ک سێو ولیمۆیه‌ له‌لایه‌ک ناربوستانه‌”

 وه‌ته‌ن

ئه‌ی وه‌ته‌ن ئه‌ی رۆح وگیان وسه‌روه‌ت وسامانی من
ئه‌ی وه‌ته‌ن ئه‌ی جێی ئومێدی جه‌رگی هه‌ڵقرچاوی من
ئه‌ی وه‌ته‌ن ئه‌ی خاک وخۆڵت سوورمه‌یی چاوانی من
ئه‌ی وه‌ته‌ن ئه‌ی دڕک وداڵت جه‌ننه‌ت وره‌زوانی من 
ئه‌ی وه‌ته‌ن ئه‌ی مه‌هدی ژین وروتبه‌هوئێقباڵی من                                                                       ئه‌ی وه‌ته‌ن روخساری جوانت فه‌سڵی پاییزیان به‌هار
خه‌مڕه‌وێنی ده‌ردی دڵمه‌ ده‌شت وشیو ولانزار
لووتکه‌یی کوێستانه‌کانت نه‌قشی ده‌ستی کردگار
ده‌شت وسه‌حرات جه‌ننه‌ت و وشکه‌شیوت لاله‌زار
ئه‌ی وه‌ته‌ن تۆی تاج وته‌ختی به‌ختی سه‌رگه‌ردانی من
ئه‌ی وه‌ته‌ن خاک و وڵاتت گه‌وهه‌ره‌ یا زێڕوسیم
ئه‌ی وه‌ته‌ن سۆزی شه‌ماڵت دێ به‌چه‌شنی بای نه‌سیم
ئه‌ی وه‌ته‌ن من بۆچ له‌خاک وئاوی جوانت بێبه‌ریم؟
ئه‌ی وه‌ته‌ن گه‌ربۆت نه‌کۆشم شێت وئه‌بله‌وسه‌رسه‌ریم
ئه‌ی وه‌ته‌ن ناوت حه‌کیمی ده‌ردی بێ ده‌رمانی من
ئه‌ی وه‌ته‌ن هه‌رکات ئه‌بینم باغ وگوڵزارت به‌چاو
ئه‌ی وه‌ته‌ن بۆنامرادیت دێ له‌چاوم خوێن وئاو
ئه‌ی وه‌ته‌ن تۆی جێی ئومێدی کیژوپیروگه‌نج ولاو
ئه‌ی وه‌ته‌ن گوڵزاروباغت وشکه‌ئه‌یبینم به‌چاو
ئه‌ی وه‌ته‌ن یاخوا له‌رێتا چێته‌ خاک ئه‌ندامی من
ئه‌ی وه‌ته‌ن قوربانی ناو وشۆره‌تی لاوانی تۆم
ئه‌ی وه‌ته‌ن قوربانی شیو ودۆڵی کوردستانی تۆم
ئه‌ی وه‌ته‌ن قوربانی ده‌ست وپه‌نجه‌که‌ی کوڕانی تۆم
ئه‌ی وه‌ته‌ن گه‌رلێم نه‌ڕه‌نجێی رۆڵه‌که‌ی جارانی تۆم
ئه‌ی وه‌ته‌ن جێگه‌ی ئومێدوعه‌قره‌به‌وئه‌ولادی من
راسته‌ به‌ینێکه‌ زه‌لیلی دیلی ده‌ستی دوژمنی
به‌شکراو وبه‌شخوراوی ده‌ستی پیسی چڵکنی
دوژمنت خواردوویه‌ جه‌رگت واخه‌ریکی مردنی
ئه‌ما گه‌ررووکه‌یته‌ سووتاو بێژی ئه‌ولادی منی
جا ده‌بینی رۆژی مه‌یدان زه‌بری ده‌ست وقامی من
ژیانی مەلا ئاواره ی سردشتی

مەلا ئاوارە نازناوی مەلا ئەحمەد، کوڕی مەلا موحەممەد ئەمینی ھەمەوەند، خەڵکی گوندی شەڵماشی لای سەردەشتە، ساڵی ١٣٥٣ ک.م ھاتە دنیا و لای باوکی خوێندنی دەسپێکرد و پاشان چووە ناو جەرگەی فەقێیان و لە گوندێکەوە بۆ گوندێکی تر و لە قوتاخانەیەکەوە بۆ قوتابخانەیەکی تر، زۆر شوێن و ناوچەی کوردستان گەڕا و بە شێلگیرییەوە خوێندی و بوو بە مەلا.



ئاوارە مرۆڤێکی ھێژا، ئاگا، دیندار، خاوەن ھەستی نەتەوایەتی و خەڵکدۆست بووە کە ھەر لە کاتی خوێندنەوە، بینینی نابەرامبەری و حاڵ و باڵی دڵتەزێنی بێدەستان و زۆربێژی و خەڵک رووتاندنەوەی دەسەڵاتداران، ئازاری دەدا و سەرەنجام لێبڕا بە ھەموو گیانیەوە، بۆ نەھێشتنی ئەم کارەساتە تێکۆشی و بەم جۆرە چووە ناو حیزبی دیموکراتی کوردستانەوەو ساڵی ١٣٨٧ ک.م لەگەڵ چەند ئەندامی کارای تری حیزبدا گەڕاوە رۆژھەڵات و و لە ناوچەی موکریان، بە تایبەت دێھاتی دەوروبەری سەردەشت و بانە و ئالان و چەند شوێنێکی تر، کەوتە گەڕان و و دانیشتن لەگەڵ خەڵکی چەوساوە و تێگەیاندنیان لە ھۆی دواکەوتنیان و ئاشنا کردنیان لەگەڵ بەرنامەی حیزبدا.[١]

سەردێڕی شێعرەکانی مەلا ئاوارەی سەردەشتی

۰ هاواری توتنه وانیکی نا و چه سردشت ۱۰۲ بیت

۰بخو ینه وه و ئالان بناسه ۵۰ بیت

۰مو و چه کانی بیژ وه ۴۱ بیت

۰کوردم و کوردستانم ده وی ۵۲ بیت

۰لایی لایی دایکیکی دلسوز بو کورپه ساوایه که ی۲۵ بیت

۰ رهش بگیری۶۹ بیت

 نمونەیەک لە شێعرەکانی مەلا ئاوارە

تو و تنه وانیکی هژارم           بی خانو و زهوی و زارم

بی پول و باغ و بزن ومه ر       دورم له خیر نزدیک له شه ر

منا لم روت و برسیه            ژیانم پر مه ترسیه

قه رزارم و ده رده دارم          شهر مه نده ی خه لکی دی و شارم

روم نیه بچمه نیو خه لک       بی به رگ و پیلاو و بی که لک

خه لکی پی وایه ته مبه لم      بی که سپ و کارو چه په لم

به لام چبکه م چاره رشم         خه ر ما نم  زوره و بی به شم

هه ر کات گوتیان سه ری ساله     واده ی جوت و کشت و کاله

خوم و خیزانم گوره و بچو ک         راده په رین وه ک هه لو ک

هه ل ده به زین لیره و له وی       به لکوو کاریکمان ده س که وی

یا قوره کاری خشت برین           یا جوته و زه وی  هه لدرین

نمونەیەکی تری شێعری مەلا ئاوارە بۆ منداڵەکەی

روله کورپه که م ئارامی گیانم      خونچهی گولزاری باغچه ژیانم

جگه ر گو شه که م به رهه می ژینم     سه ر و ه ت و مالم ئایین و دینم

هیزو ته و ژ مم بینای چاوانم       هاو ده نگی به زمی روژ و شه وانم

روله گیان مه گری مه گره به هانه    بنو دره نگه به ری بی یانه

                              هه ی لا یه لایه کورپه ی ساوایه

                              کویر بی  ئه و چاوه ی به تو هه لنایه

هه ر چه ن تو دگری جه ر گم که با به            من بو تو چونم توش بو من وابه

تو شا گولی جوان من پاسه وا نم                  نازت ده کیشم هه تا ده توانم

دایک ئه و کاته ی دلی ده سره وی          که کورپه ی ساوای بی خه م وه ر که وی

یان به بزه ی لیو به خه نده ی زاری         ئا لو گوریان کا  گریان و زاری

                                 هه ی لا یه لا یه کورپه ی ساوایه

                                 قه ضات له گیانم تا قا نه ی دایه

هه تا ئیستا که مندالی و ر دی               خه لف و نه مامی بیستانی کوردی

شلکی.ناسکی نه ت داوه بای بالی          ده رت نه کردوه پرو خه ت و خال

بی زمان.بی بیر.بیهوش و طاقه ت            خه مبارم ده که ی به  گریه و زاقه ت

به لام به هیوای دواروژم ساده ی              نه که ی رو له گیان ره نجم به سا ده ی

                                   هی لایه لایه کورپه ی سا وایه

                                   دایه ت ماندو ه بوچ خه وت نایه

هیو ام زور پیته وه ک باب و کاکت          ببیه سر ر بازی نه ته وه و خاکت

به خیوت ئه که م به گیان و به دل           نه که ی بترسی و له هیچ بکه ی سل

زانا و خوینده وار چاوو دل تیربی             روژی ته نگانه پلنگ و شیر بی

لا ویکی گورج  و خا وه ن هوش و بیر      نه ترسی له به ند له کوت و زنجیر

                                    هه ی لایه لایه  روله لای لایه

                                    کور په م دواروژ  لاوی ئازایه

به م چه شنه ده ریان په راندم               به رهه می سالیان فراندم

به دزی خاوه ن قرض و ئه رباب               بی پول قا وه چی و که باب

ملم بونا   به  لا ر ه وه                          ده ر که و تم له ناو شاره وه

بو چاوی پر    گریانه وه                         به دلیکی زور بریانه وه

ها تمه وه ناو خاوو خه یزان                   وه ک بارانی گه لا ریزان

فرمیسکی روتی و هه ژاری                  له چاوی گشتمان ده باری    
ژیاننامه

ھەموو ئاواتی ئاکامم گوڵاڵەی لالەزارێ بوو

شریتی سەرگورشتەی من خەوێکی نەوبەھارێ بوو

ھەموو پێچانەوەی ژینم بریتی بوو لە چیرۆکی

لە کورتی و زوو بەسەرچوونا بزەی سەرلێوی یارێ بوو

١- ساڵی 1922 لەسلێمانی لەدایك بووە.
٢- ساڵی 1941 بووە بە مامۆستا لەقوتابخانە سەرەتاییەكاندا.
٣- لەكۆتایی چلەكاندا لەسەر هەڵوێستی سیاسی لەوەزیفە دەركراوەء چەند جارێك تووشی زیندانء دوورخستنەوە بووە.
٤- ساڵی 1957 كۆمەڵێك شیعری بەناوی (رازی تەنیایی)یەوە بەچاپ گەیاندووە.
٥- ساڵی 1959 لەگەڵ كۆمەڵێك هاوڕێی تردا "كۆمەڵەی ئازادای ژیانەوەی یەكێتیی كورد- كاژیك"یان دامەزراندووەء هەر خۆیشی بووە بە بەرپرسی یەكەمی.
٦- سەردەمێك ئەندامی دەستەی بەڕێوەبردنی ناوەندی یەكێتیی نووسەرانی كورد بووەء سەردەمێكیش سەرۆكی لقی سلێمانی بووە.
٧- ساڵی 1963 پەیوەندیی كردووە بەشۆڕشی كوردستانەوە.
٨- ساڵی 1966 لەسەردەشت لەلایەن دەزگای موخابەراتی ئێران (ساواك)ەوە دەستگیر كراوەء لەگەڵ بەربوونیدا گەڕاوەتەوە بۆ كوردستانی عێراق.
٩- پاش رێكەوتننامەی 11ی ئازاری 1970، ساڵی 1973-1974 لەكۆلیجی ئادابی زانكۆی سلێمانی مامۆستای موحازیر بووە.
١٠- لەگەڵ هەڵگیرسانەوەی شەڕدا، ساڵی 1974 دیسانەوە پەیوەندیی كردووە بەشۆڕشەوە.
١١- پاش هەرەسهێنانی شۆڕشی ئەیلوول، لەئێران ئاوارە بووە تا ساڵی 1979.
١٢- ساڵی 1979 شەڕی نێوخۆی حیزبەكان نائومێدی دەكاتء بڕیار دەدات بۆ پاراستنی هەڵوێستی سەربەخۆی خۆی، بگەڕێتەوە بۆ سلێمانی.
١٣- لەگەڵ باڵاگرتنی دڕندەیی بەعسدا، جارێكی تر لەساڵی 1988دا پەیوەندی كردۆتەوە بە شۆڕشی كوردستانەوەء بۆ ماوەیەك بووە بە سكرتێری گشتیی پارتی سوشیالیستی كورد (پاسۆك).
١٤- ساڵی 1989 وازی لە پاسۆك هێناوەء وەكو كەسایەتییەكی سەربەخۆ لەڕیزی شۆڕشدا ماوەتەوە تا راپەڕینی 1991.
١٥- ساڵی 1992 لەلەندەن نیشتەجی بووەء هەر لەوێش لێكۆڵینەوەكەی لەسەر (كێشی عەرووز لەشیعری كوردیدا)، تەواو كردووە.
١٦- پاش رووخانی رژێمی بەعس گەڕاوەتەوە بۆ كوردستانء ساڵی 2004 لێكۆڵینەوە عەرووزییەكەی بەچاپ گەیاندووە.
١٧- بەهۆی ژیانی پڕ لەئاوارەییء دەربەدەرییەوە، گەلێك لێكۆڵینەوەء دەقی ئەدەبی و هونەریی فەوتاون و رووناكییان نەدیوە.
١٨- رۆژی 29/10/2006 لەماڵەكەی خۆیدا لەسلێمانی كۆچی دوایی كردووە.

شێعرەکانی مامۆستا ئەحمەدی هەردی


ڕازی ته‌نیایی


ژیان و ئه‌ركی ناخۆشی په‌پووله‌ی ئاره‌زووی كوشتم
شه‌رابی جامی دڵداری له‌ تافی لاوییا ، ڕشتم !
ته‌می ڕۆژانی پڕ مه‌ینه‌ت وه‌ها تاریك و چڵكن بوو
نیگاری خۆشه‌ویستی دڵ ، په‌ری ئاسا، تێیا ون بوو !
شه‌وی ته‌نیایی، ڕووناكی چرای ئاواتی ، خنكاندم
ده‌سی ناكامی ، ئاوازه‌ی ده‌روونی كه‌یلی تاساندم
ئه‌وا ئێستا له‌گه‌ڵ زامی ،

ده‌روونی پڕ له‌ ناكامی
ئه‌پێوم چۆڵی سه‌رسامی

****

له‌ ته‌نیایی شه‌وی ژینا، ئه‌نێم هه‌نگاوی كوێرانه‌ !
نی یه‌ ده‌ستێ ده‌رم بێنێ له‌ ناو ئه‌م گۆڕه‌ وێرانه‌
نی یه‌ جوانێ، سه‌ری كاسم بنێمه‌ سه‌ر دڵی نه‌رمی !
كه‌ هیلاكی له‌شم ده‌ركا خه‌وی سه‌ر باوه‌شی گه‌رمی
ئه‌گێڕم چاوی بێ تینم به‌ تاریكی شه‌وا، سه‌رسام
نی یه‌ پڕشنگی دوو چاوی ، كه‌ ڕووناكی بكا، ڕێگام !
به‌ غه‌یه‌ری باڵی خه‌مناكی،

شه‌وی پڕ ترس و سامناكی !
نییه‌ یه‌ك تۆزه‌ ڕووناكی !

****

نی یه‌ ته‌نیا په‌ریزادێ، كه‌ پاڵم پێوه‌نێ ، نازی
كه‌ به‌هره‌ی سیس و ژاكاوم ببوژێنێته‌وه‌، ڕازی
تریقه‌ی ئه‌و، ته‌می ئه‌م ئه‌یسه‌ ڕاماڵێ له‌سه‌ر چاوم
وه‌كو لای لایه‌ ژیری كا، دڵی منداڵی گریاوم
به‌ڵێ گوێ هه‌ڵئه‌خه‌م بێجگه‌ له‌ خورپه‌ی سست و لێدانی !
دڵی په‌ستم ، كه‌ نووزه‌ی دێ به‌ ئاسته‌م ڕازی په‌نهانی
نییه‌، هه‌ر ده‌نگی هیچ نایێ

له‌ هیچ شوێنێ، له‌ هیچ لایێ
شه‌قه‌ی باڵی شنه‌ی بایێ !

سلێمانی 1951

چه‌پكه‌ گوڵێك بۆ ست فاتمه‌


فاتمه‌ ! دوو چاوی مه‌ستت، پڕ ته‌لیسمی جوانی یه‌
پڕ شه‌رابی خۆشه‌ویستی و ئاره‌قی یه‌زدانی یه‌،
به‌ژن و باڵاكه‌ت نموونه‌ی هه‌یكه‌لی یۆنانی یه‌،
لار و له‌نجه‌ت مۆسیقایه‌، به‌سته‌یه‌، گۆرانی یه‌

بووكی ڕازاوه‌ی خه‌یاڵم ، گیانه‌كه‌م ست فاتمه‌ !
تاقه‌ پڕشنگێكی چاوت ئه‌وپه‌ڕی ئاواتمه‌..

گه‌رچی دڵداری له‌ خاكی ئێمه‌دا ئه‌فسانه‌یه‌
هه‌ر به‌ ته‌نیا بۆ كوڕی خاوه‌ن ته‌لار و عانه‌یه‌
گیانه‌كه‌م ! ئه‌مما دڵی من له‌و دڵه‌ شێتانه‌یه‌
بێ ئه‌وه‌ی هیچ شك به‌رێ، كوژراوی ئه‌و چاوانه‌یه‌

هه‌ر به‌ ته‌نیا خۆشه‌ویستی شك ئه‌به‌م، ست فاتمه‌ !
سه‌روه‌تم ناوێ، بزه‌ی تۆ، ئه‌وپه‌ڕی ئاواتمه‌ ..

خۆشه‌ویستی وا كه‌ نامه‌ی خوایه‌ بۆ پێغه‌مبه‌ران
به‌رز و ناسك، وه‌ك هه‌ناسه‌ی پڕ گوڵاوی دولبه‌ران
نه‌ك وه‌كو حه‌زكردنی دینار و گه‌وهه‌ر په‌روه‌ران
ئه‌و كه‌سانه‌ی بۆ قڕانێ، چه‌نده‌ دڵیان هه‌ڵوه‌ران !

خه‌ڵقی تر پاره‌په‌رستی با بكه‌ن ، ست فاتمه‌ !
من به‌ ته‌نیا ، تۆ په‌رستی ئه‌وپه‌ڕی ئاواتمه‌..

زۆر كه‌ڕه‌ت هانم ئه‌دا داخی ده‌روونی پڕ گڕم
بۆتی هه‌ڵڕێژم سكاڵای ناسكی گه‌رم و گوڕم
داخه‌كه‌م كاتێ كه‌ دێمه‌ به‌رده‌مت، واقی وڕم
وام ئه‌شێوێنێ به‌ جۆرێ نایه‌ڵێ هیچ ده‌ربڕم!


بووكی ڕازاوه‌ی خه‌یاڵم ، گیانه‌كه‌م ست فاتمه‌ !
گوێیه‌ بۆ ئه‌م ڕازه‌ شل كه‌ی، ئه‌وپه‌ڕی ئاواتمه‌.

سلێمانی 1950

دووچه‌شن دڵداری


ئه‌م دڵه‌ی وه‌ك بت په‌رستێ ڕوو ئه‌كاته‌ چاوه‌كه‌ت
نوێژ ئه‌كا بۆ تیشكی چاو و زوڵفه‌ تێك ئاڵاوه‌كه‌ت
گه‌رچی ئه‌یشێلی به‌ زه‌بری قۆنده‌ره‌ و پێڵاوه‌كه‌ت
قه‌ت به‌ دڵڕه‌ق باست ناكه‌م، نایزڕێنم ناوه‌كه‌ت

چونكه‌ ئه‌یزانم ته‌لاری یاره‌ خواپێداوه‌كه‌ت
مه‌ستی كردووی، بۆیه‌ نابینێ له‌ ئاستم، چاوكه‌ت

باخه‌وان بۆ ئه‌و مه‌به‌سته‌ گوڵ ئه‌لاوێنێته‌وه‌
بۆ ئه‌وه‌ی گه‌وره‌ی بكا و بۆ پاره‌ بیگۆڕێته‌وه‌
بیفرۆشێ به‌و كه‌سه‌ی خه‌ڵقی ئه‌ڕوتێنێته‌وه‌
بۆ ئه‌وه‌ی مێزی شه‌رابی پێ بڕازێنێته‌وه‌

كچ له‌لای ئێمه‌ گوڵێكه‌، بۆیه‌ په‌روه‌رده‌ی ئه‌كه‌ن
تا بڕازێنێته‌وه‌ مێزی شه‌رابی ده‌وڵه‌مه‌ن !

ڕه‌نگه‌ لات وابێ كه‌ گوایا یاره‌كه‌ت ماره‌ت ئه‌كا
یا به‌ كه‌یبانووی ته‌لاری به‌رزی ئه‌م شاره‌ت ئه‌كا
ئه‌م خه‌یاڵه‌ت خاوه‌، تووشی، داوی ئه‌و ماره‌ت ئه‌كا
چونكه‌ وه‌ك گورگێكه‌، مه‌یلی ئه‌و له‌ش و لاره‌ت ئه‌كا

ئه‌و به‌ ته‌نیا بۆ گوڵی سه‌ر مێزی باده‌ی تۆی ئه‌وێ
هه‌ر كه‌ جارێ بۆنی كردی، جا گوڵێكی نوێی ئه‌وه‌ێ !

ئه‌و، گوڵی بۆ مێزی باده‌ و پۆكه‌ر و یاری ئه‌وێ
واته‌ تۆی بۆ تێپه‌ڕینی كاتی بێزاری ئه‌وێ
من، گوڵم بۆ تۆوی باخی ژین و دڵداری ئه‌وێ
یانی من، تۆم بۆ ئه‌وینی عومری یه‌كجاری ئه‌وێ

تۆم ئه‌وێ وه‌ك گوڵ له‌ باخی ماڵی مندا هه‌ڵبده‌ی
نه‌ك گه‌ڵی سه‌رمێزی ئیمڕۆ بیت و پێخوستی سبه‌ی!

من. ئه‌وینم هینی عومره‌ و، هی خه‌وی شه‌وگار نی یه‌
وه‌ك خه‌وی خاوه‌ن ته‌لار و خاوه‌نی دینار نی یه‌
هه‌ر بووه‌ و هه‌رگیز ئه‌مێنێ، هینی جار و بار نی یه‌
ئاوی لێڵی كوێره‌ شیوێ، چه‌شنی هی ڕوبار نی یه‌

جا ئیتر من قسه‌ی خۆم پێ گه‌یاندی ، بێ درۆ
حه‌ز ئه‌كه‌ی هه‌ر وه‌ك په‌پووله‌ ڕوو له‌ ئاگر كه‌ و بڕۆ !

ئه‌م هه‌ڵبه‌سته‌ له‌ساڵی 1950دا نووسروه‌ و له‌ ساڵی 1983 دا ته‌واو كراوه

چاوه‌ڕوانی بێهووده‌


هه‌موو ڕۆژێ له‌ به‌ر سه‌یری بتی ئه‌و به‌ژن و باڵایه‌
له‌ سه‌ر ڕێیدا ئه‌وه‌ستم، هه‌تا كوو ئاوی پێم دایه‌ !

به‌ دوو چاوێ كه‌ شه‌وقی چاوه‌ڕوانی ئه‌ی ترۆكێنێ
به‌ دوو چاوێ كه‌ سیڕڕی قووڵی لاوێتی ئه‌دركێنێ

سه‌رنجی ڕێ ئه‌ده‌م ، ڕێگا، هه‌موو شێوه‌ی ئه‌وی تیایه‌
وه‌كوو دنیا له‌ ناو جوانی ئه‌وا توابێته‌وه‌... وایه‌

شنه‌ی با، باسی جوانی ئه‌و به‌ گوێی مندا ئه‌چرپێنێ
هه‌موو ده‌ركه‌وتنی شۆخێ، دڵی من دا ئه‌خورپێنێ

به‌ڵام خورپه‌ی ته‌واوی دڵ له‌ گه‌ڵ هه‌نگاوی ئه‌و دایه‌
كه‌ سه‌رتاپا له‌ ئاوازی به‌هه‌شتی خواوه‌ ... په‌یدایه‌

به‌ڵێ ! كاتێ كه‌ ئه‌و ده‌ركه‌وت، ئیتر من بێ سه‌ر و شوێنم
به‌ تیشكی خۆری جوانی ئه‌و، به‌ جارێ قوڵپ ئه‌دا خوێنم

وه‌كو چۆن نه‌ونه‌مامێ، گه‌رده‌لوول ئه‌یبات و ئه‌ی هێنێ
له‌شم موچڕكی دڵداری، وه‌ها ناخی ئه‌بزوێنێ !

ئه‌گه‌رچی وه‌ك خه‌یاڵی من عه‌با ده‌وری له‌شی داوه‌
له‌ ئه‌ندام و له‌ش و لاری بڵند و ڕێكی ... ئاڵاوه‌

به‌ڵام كاتێ كه‌ با چمكی عه‌باكه‌ی لا ئه‌دا، تاوێ
ئه‌ڕێژێ پووزی نایابی ، له‌ سیحری خوایی، لافاوێ

سلێمانی 1951

په‌یامی یار


له‌ یاره‌وه‌:
له‌ شۆخ و شه‌نگی پاره‌وه‌،
له‌ ڕازی ... پڕ نیانی یا،
له‌ ته‌ك شنه‌ی به‌یانی یا،
په‌یام له‌ یاری جوانه‌وه‌،

گه‌یشته‌ لام..

******

به‌رامه‌كه‌ی،
گوڵاوی باخی نامه‌كه‌ی،
كه‌ ئاوی زینده‌گانی یه‌..
شه‌رابی كامه‌رانی یه‌،
گوڵی هیوای ژیانه‌وه‌،

گوڵی هیوام..

******

چ نامه‌یێ ؟
چ په‌نجه‌یێ ، چ خامه‌یێ ؟
ئه‌وه‌نده‌ دڵ ئه‌كاته‌وه‌ !
خه‌فه‌ت له‌ بیر ئه‌باته‌وه‌،
ئه‌خاته‌ ناخی گیانه‌وه‌:
ته‌زووی به‌تام.

سلێمانی1958



دڵێكی تێكشكاو


به‌ سه‌رسامی له‌سه‌ر لوتكه‌ی بڵندی گه‌نجی وه‌ستاوم !
شریتی عومری ڕابوردووم وه‌كو خه‌و دێته‌ بارچاوم

شریتی چی ؟ سه‌راپا سه‌رگوریشته‌ی ناهومێدیمه‌
فلیمی پڕ له‌ ناسۆری هه‌ره‌س هێنانی لاویمه

تروسكه‌ی تیا به‌دی ناكه‌م، سه‌رنجم چه‌نده‌ لێ داوه‌.
له‌ تاپۆی نامرادیم و ته‌می ناسۆری به‌ولاوه‌.. !

ئه‌وی ئه‌وساكه‌ ڕوناكی ئه‌دا به‌م ژینه‌ شێواوه‌
دڵێكی پڕ له‌ ئاهه‌نگ بوو، كه‌ ئێستا پاكی ڕووخاوه‌ .. !

******

به‌ڵێ ئه‌وسا دڵێكم بوو، كه‌ سه‌رچاوه‌ی ژیانم بوو
دڵێ: مه‌ڵبه‌ندی ئاوات و ته‌وژم و تینی گیانم بوو

دڵێ: گوڵزاری دڵداری و به‌هه‌شتی خۆشه‌ویستی بوو
وه‌كو بتخانه‌ مه‌یدانی بتی جوانی په‌رستی بوو

له‌ گه‌ڵ گریان و هاواری هه‌ژارانا له‌ شینا بوو
له‌ گه‌ڵ ناڵه‌ی كه‌سانا له‌ خورپه‌ و ڕاچه‌نینا بوو

له‌ ژێر سایه‌ی ئه‌وینێكا ، هه‌موو سیحرێكی پۆشی بوو
له‌ كونجێكی خه‌راباتا ، خه‌ریكی باده‌نۆشی بوو

دڵێ بوو: دار و دیواری هه‌موو مه‌ستی نیگارێ بوو
هه‌موو سوچێكی ده‌سكردی ، به‌ڵێنی تاقه‌ یارێ بوو

دڵێ، خونچه‌ی ته‌مای وابوو، له‌ خۆشی ئه‌و ده‌می واكا
كه‌ تیشكی ئه‌و له‌ لێوی دا، گوڵاوپڕژێنی دنیا كا.. !

دڵێ، ئاماده‌ بوو، تاری، هه‌زار ئاوازی لێ هه‌ستێ
به‌ مه‌رجێ: گوڵبه‌ده‌م جارێ به‌ مه‌ستی لێی بدا، ده‌ستێ!

ته‌لاری دڵ، كه‌ دیواری وه‌ها مه‌ستی ئه‌وینی بوو :
له‌ باوه‌ش گرتنی باڵای، هه‌موو ئاواتی ژینی بوو..!
.............................................................
وه‌نه‌وشه‌ و نێرگز و شه‌وبۆ ، هه‌موو سه‌رخۆشی تاسه‌ی بوون
له‌ ته‌ك سروه‌ی به‌یانیدا: ته‌ماداری هه‌ناسه‌ی بوون. !
......................................................................
هه‌موو پێكێكی مه‌ینۆشی، به‌یادی ئه‌و، كه‌ پڕ(مه‌ی)بوو
له‌ مه‌یخانه‌ی دڵا كه‌یلی بزه‌ی ئه‌و جووته‌ لێوه‌ی بوو !

هه‌موو پاڕانه‌وه‌ی وابوو، به‌ شێوان و سبه‌ینانێ :
كه‌ ڕۆژێ لێوی پڕ تاسه‌ی له‌ سه‌ر دوو لێوی ئه‌و دانێ !

******

كه‌چی ئه‌و كۆشكی چه‌ند ساڵه‌ی، دڵم بنچینه‌كه‌ی دانا
به‌ ته‌نیا گه‌رده‌لولێكی(نه‌هاتی)، چوو به‌ ئاسمانا .. !

هه‌موو ئه‌و نیاز و ئاواته‌ی له‌ ناو ناخی ده‌روونا بوو
له‌ داخی بێ به‌ڵێنی ئه‌و به‌ جارێ ته‌فر و توونا بوو .. !

به‌ڵێ، كاتێ به‌خۆم زانی، به‌هاری پڕ ئه‌وین ڕۆیی
خه‌و و ئاواتی چه‌ند ساڵه‌ و به‌ڵێنی پێ گه‌یین ڕۆیی.. !

گه‌لێكم پشكنی دنیا له‌ دووی ئه‌و جووته‌ لێوه‌ی ئه‌و
هه‌زار ئه‌فسووس ! نه‌ ئه‌و ڕۆژه‌م به‌دی كرد و نه‌ شێوه‌ی ئه‌و

نه‌ پڕشنگی له‌ خونچه‌ی دا، نه‌ په‌نجه‌ی دا له‌ تاری دڵ..
نه‌ به‌ژنی شۆخ و شه‌نگی بوو به‌ میوانی ته‌لاری دڵ

نه‌ چاوانی گوڵی ڕشت و نه‌ كلچێوكێكی پیا هێنا
نه‌ پرچی نێرگزی مه‌ست و، وه‌نه‌وشه‌ی شینی داهێنا

نه‌ پێكی نایه‌ سه‌ر لێو و نه‌ بیستم ڕازی شیرینی
نه‌ ماڵ ئاوایی لێكردم نه‌ ئیتر شێوه‌ییم بینی
..............................................................
به‌ڵێ ، ئێستا ئه‌وه‌ی جێ ماوه‌ بۆ من ، یادگارێكه‌
به‌سه‌رهاتی دڵی ورد و به‌سه‌رچوونی به‌هارێكه‌..!


تانگۆی كوردی


تاقانه‌ خونچه‌كه‌ی باخی ژیانم..
زیندوو كه‌ره‌وه‌ی ئاواتی بێ گیانم !
ڕۆشنكه‌ری ڕێگای ژین و مانم..
با له‌ ده‌ستی ژینی په‌ستی شار و دێ، شار و دێ
ڕاكه‌ین و ڕوو بكه‌ینه‌ چۆڵ و هه‌ردێ، ناو هه‌ردێ .
ته‌نیا، وه‌ك ئاسكۆڵه‌ی كۆسار،
ڕوو بكه‌ینه‌ قه‌د شاخ و ناو گوڵزار.

******

له‌ قه‌د پاڵی شاخی هه‌زار به‌ هه‌زار..
له‌ سای سێبه‌ری دره‌ختی ناو گوڵزار.
كونجێ بكه‌ین به‌ هێللانه‌ و هه‌وار..
ده‌ست له‌ گه‌ردن، تاكوو مردن، شۆخ و شاد، شۆخ و شاد
خه‌می دنیا به‌ ماچ بده‌ین به‌ باد، هه‌ر به‌ باد
گۆنات هه‌ڵمژم پڕ به‌ ده‌م
سوور هه‌ڵگه‌ڕێی هێنده‌ ماچت كه‌م..!

سلێمانی 1939


فەلسەفەی دڵــــــــداری

کەجۆگــــا یێــــکەڵی چــەم بێ وچەمیش ێـــــــکەڵ بە دریابێ
شەماڵیش پـــــر لــــە هەستی بێ نیە شت تــــــاکو تەنیابێ

بــە قـــانونی خـــودا ئەشـــیا ئەبـــێ تێــــــکەڵ بــــــــە یکتربن
ئیتـــــــــر بــــۆچی مـــن و تـــۆ تێــــکەلی یەکـــتر ببین نــــابێ

کەچێوەکـــەش بکەن مـــاچی هــەمووئـــــاسمانی بەرزوشین
شەپۆلیش هەر وەکو دڵـــدار لــەمل یـــەك دەستی ئـــالابــــێ

ئەبەد نابێ کە خوشکی گوڵ برای دەرکــــــــات و لێی دووربی
کەتیشکی رۆز زەمینی هـــەر وەکــــــــو دوولبــەر لــەکۆشابی

ئــەوا مانگیش ئەکا ماچی بەحر گــەر تۆش نەکــەی مــــــاچم
هــەمــــووی بــێ کەڵکە ئەم ماچـــانە بـــێ تۆ فایدەی نـــابێ


ئەی دیدە پەری


ئــەی دیدە پــــەری بەو دەمـــــە بەو کوڵمە گوڵینە
بـــــۆکەس نیە تاسەر،ئەوەرێ، ئەم گوڵــــــی ژینە
تـــــاسەرنیە ئــــەم نـــــازە ، وەهـــا دووری مەبینە
ئەو چــاوە گــەلاوێــــژە خـــــەڵاتــــــی کـــــــە برینە
ئەو زووڵفە کە ئێساکە دووتوێـــــی عەمبەری چینە
رۆژێــــــکی کە دێ، تێکەڵی توێی خـــاکی زەمینە

یەو گــــــەردەنە بێگەردە کــــــــە وەك تەختی بلورە
ئــــــەو لێوە کـــــە وەك خونچە تەر و ناسك و سورە
ئێستاکە بەبـــــێ رەحمی سزای جــــــەور و فتورە
لای وایـــــە کە ژین فـــــانی نیەو رێـــــــــگای دوورە
نــــــــایزانێ کە هەر پەنجێ لـــــەم خاکی زەنمینە
کوڵمی دەهەزار(لەیل) و دەمی سەد(مەم و زین)ە

ئەمرۆ دڵــــــی بێچارە ئەبـــــەی ئەیخەیتە نــــــاوداو
نــــایزانــــی سبەینێ ئەکـــــەوی سەرکز و دامــــاو
ئەو جوانیە ئەروات و لـــەچــــاو گومەبێ وەك ئــــــاو
ئــــــەورۆژە ئەبــــــێ دائیمە هـــــەر بێنیە بەرچــــاو
تا رەحمێ بــــکەی ئێستا کـــــە بـــــەم زام و برینە
سەرکز نەبـــــی لەو جێگە بــــــێ سامانی زەمینە

ئــەم چـــەند قسەیەم و توە بـــــەتۆ ئێسە بەچاکی
گەرچـــی ئەشیزانم دڵــــی بـــــــەردت نییە بــاکی
مەروانـەرە ئەمرۆ کـــە بــــەروومـەت گوڵــــــی تاکی
بروانــــە سبەینێ کــــــە لەنــــــاو دامەنــــی خاکی
سەد لـــــەیلی وەك تـــــۆ بووە لــەم رۆشنی ژینە
ئێستاکــــــە لەنـــاو جەرگەیـــــی تــــاریکی زەمینە

سالی١٩٣٩ نووسراوە

خــــــــــــــــــــــــــــه‌رمانه‌


چ سڕێکت له‌ناودڵدا ، حه‌شارداوه‌ به‌په‌نهانی؟

که‌‌چاوت چه‌شنی ئاوێنه‌ وه‌ها بێ په‌رده‌ درکانی؟

ئه‌زانم دڵ هه‌یه‌، وه‌ک مس، که‌ژه‌نك دێنێ به‌ئاسانی

دڵی تؤ زێڕی تێزابه‌ له‌کوێوه‌ ژه‌نگی هه‌ڵهانی؟

ئه‌مانه‌ گه‌رچی تێ ناگه‌مک، به‌ڵام پێوسته‌ بیزانی

هه‌تا ماوم له‌دنیادا، فریيشته‌ی باخی ئاواتم

به‌دڵ هه‌رچه‌شنی خه‌رمانه‌، له‌ده‌وری مانكی گؤناتم
ساڵی ۱۳۲۰هه‌تاوی له‌ گوندی (ده‌گاگا)ی ناوچه‌ی سه‌رشیوی سه‌قز له‌ دایک بوه‌ له‌ ته‌مه‌نی حه‌وساڵیدا له‌لای مه‌لای ئاوایی “سێفه‌ تاله” ده‌ستی داوه‌ته‌ به‌ر خوێندنی کتێبه‌ سه‌ره‌تایی یه‌کانی ئه‌وکات که‌باوی سه‌رده‌م بوون،پاشان بۆ زانیاری زۆرتر‌ چوه‌ته‌ حوجره‌ی مزگه‌وتی گونده‌کان که‌ ئه‌وکات له‌ هه‌مووکوردستان ته‌نیا شوێنێک بوو هه‌میشه‌ودایم ده‌رکه‌ی ‌ ئاوه‌ڵا بوو بۆ زانیاری  هه‌ژاران که مه‌لاره‌حمان له‌ ئاوایی “باینجان” ه‌وه‌ ‌ گه‌ڕانی گوند به‌گوندوحوجره‌به‌حوجره‌ی ده‌سپێکردوئاوایییه‌کانی “قه‌به‌غڵووجه‌”وسماقڵوو”جه‌وشه‌ن” مزگه‌وته‌کانی”پێنجوێن”وهه‌ڵه‌بجه‌”و”شاره‌زوور”و”سلێمانی” شاهیدی ئه‌و هه‌وڵ وکۆششه‌ی “ئاواره‌”ی تامه‌زرۆی زانین وهۆگروئه‌وینداری ئه‌ده‌ب وهونه‌ر بون وهه‌ن‌…

مه‌لاره‌حمانی ئاواره‌ بێ هووده‌ نه‌بوه‌ نازناوی “ئاواره‌”ی بۆ خؤی هه‌ڵبژاردوه‌ هه‌ست به‌ بی به‌شی ونه‌بوونی وهه‌ژاری کۆمه‌ڵانی خه‌ڵک و گڕوکڵپه‌ی به‌تین وتاوی بیری نه‌ته‌وایه‌تی تووشی چه‌رمه‌سه‌رێی زۆری کردوه‌ به‌ جۆره‌یه‌ک که‌ زیندان وشاخ وداخ و دووری وده‌ربه‌ده‌ری و کوێره‌وه‌ری زۆری دیوه‌…..

به‌ بیستن ودیتنی ناوی “مه‌لا ره‌حمان خه‌یات “وه‌ک که‌سایه‌تی “و’ جه‌فایی وئاواره”‌ یش وه‌ک  ناز ناوی ئه‌ده‌ب وهونه‌رئه‌توانین ژیانی مامۆستا دابه‌ش بکه‌ینه‌ سه‌ر دووکه‌سایه‌تی( نه‌ته‌وه‌یی وئه‌ده‌بی)‌ که‌ ئه‌گه‌ر نه‌ته‌وه‌یی دابنێین بۆ ده‌رفه‌تێکی دیکه‌ له‌ بواری ئه‌ده‌ب وهونه‌ردا ده‌کرێ به‌شێک له‌ به‌رهه‌می هه‌و‌ڵ وته‌قالای ئاماژه‌پێ بکه‌ین که‌وا سه‌ره‌ڕای چه‌رمه‌سه‌ری زۆری رۆژگار توانیویه‌تی دیوانه‌ شێعرێکی به‌که‌ڵک وپڕبایه‌خ بهۆنێته‌وه‌ که‌  له‌ لای بنه‌ماڵه‌که‌ی له‌شاری سه‌قزپارێزراوه‌وبه ‌داخه‌وه‌ هه‌تا ئێستا نه‌هاتوه‌ته‌ نێوکۆڕی کتێبخانه‌ی کوردی یه‌وه.


له‌و به‌شه‌ له‌ کتێبه که دا که‌ئاماده‌ی چاپکردنه‌ زۆرێکی زۆر شێعر هه‌ن که‌ مامۆستا به‌نازناوی (جه‌فایی)یه‌وه‌نووسیویه‌تی ‌‌له‌و شێعرانه‌دا به‌راستی هونه‌ری مامۆستا خۆی نواندوه‌وسه‌رجه‌م سه‌نعه‌ته‌ شێعری یه‌کان به‌ ئیماژو خه‌یاڵ ووێنه‌ی جوانه‌وه‌ که‌ ‌ئیلهامی له‌ خاڵ وخه‌ت وخه‌فه‌ت وخوێن وخه‌بات و خه‌ڵات و خه‌ڵک وخاکی پاکی کورده‌واری پێوه‌دیاره‌ ‌هاتوته ئاراوه که‌ نموونه‌ی ئه‌و هونه‌ره‌ به‌رزه‌ی مامۆستا له‌و شێعره‌ی خواره‌وه‌ ئه‌توانین به‌دی بکه‌ین .

مامۆستا مه‌لاره‌حمانی ئاواره‌ ئه‌وه‌نده‌ شه‌یدای هونه‌روئه‌ده‌بیات بوه له‌گه‌ڵ هاورێ یه‌کی به‌نازناوی (شه‌یدا) خۆی گه‌یاندوه‌ته‌ سلێمانی وته‌نانه‌ت وێنه‌یه‌کیشیان له‌گه‌ڵ مامۆستا (قانع) وهاورێکه‌ی (شه‌یدا) له‌ شاری سلێمانی پێکه‌وه‌ کێشاوه له‌بیره‌وه‌ری ئه‌و وێنه‌دا  مامۆستا ده‌ڵێت: له‌حوجره‌ومزگه‌وتی ئه‌وکات چه‌ن مانگێک له‌خزمه‌ت مامۆستا قانع دابووین رۆژێک وتمان مامۆستا فه‌رموو با بچین وێنه‌یه‌ک وه‌ک بیره‌وه‌ری پێکه‌وه‌ ره‌سم بکه‌ین فه‌رمووی: پێموابێ پێتان وایه‌ من که‌پیرم به‌م زوانه‌ ده‌مرم و ده‌ڵێن ده‌با هه‌تا نه‌مردوه‌ وێنه‌یه‌کی لێ هه‌ڵبگرین چاک بزان ئێمه‌ومانان بۆ خه‌ڵک ئه‌نووسین وله‌ گه‌ڵ خه‌ڵکداین و هه‌رکه‌سێک له‌ دڵی میلله‌ت دا بژی مه‌رگی نیه‌و وێنه‌یشی نه‌بێت هه‌تا هه‌تایه‌ هه‌ر ئه‌مێنێت!..

که‌ به‌داخه‌وه‌ مامۆستا ئاواره یش وه‌ک زۆربه‌ی هه‌ره‌ زۆری شاعیران ونووسه‌رانی کوردستان مه‌رگ ده‌رفه‌تی ئه‌وه‌ی پێ نه‌دا هه‌تا به‌رهه‌مه‌کانی له‌دووتۆی کتێب دا بدا له‌سه‌ر سینگ وبه‌رۆکی کتێبخانه‌ی کورده‌واری و‌ سه‌ره‌نجام له‌ خۆرنشینی رۆژی ۲۶مانگی گه‌لاوێژی ۱۳۷۴هه‌تاوی دا به‌ هۆی نه‌خۆشی کوت وپڕبۆهه‌میشه‌ ماڵئاوای کرد له‌ خه‌ڵک به‌گشتی وهونه‌روئه‌ده‌بیات به‌تایبه‌ت.. که جێی ئاماژه‌ پێ کردنه‌ له‌ماوه‌ی سێ ‌رۆژ رێ وره‌سمی پرسه‌و سه‌ره‌خۆشی دا کۆڕێکی شێعرو وتار خوێندنه‌وه هه‌رله‌ مزگه‌وتی (ر‌سوڵ اکڕم) له‌گه‌ڕه‌کی به‌ردبڕان له‌ لایه‌ن ئه‌نجومه‌نی فه‌رهه‌نگی ئه‌ده‌بی و بنه‌ماڵه‌که‌ی به‌ڕێوه‌چوو ژماره‌یه‌کی به‌رچاو له‌ هه‌ستیاران به شێعرو په‌خشان به‌شداری ئه‌وخه‌مه‌گه‌وره‌بوون له‌وانه‌: خوالێخۆش بوو”شێخ نافێع مه‌زهه‌ر”به‌ڕێزان: عومورفاڕووقی’ده‌روێش فه‌هیمی”ره‌حیم لوقمانی”حه‌مه‌ساڵه‌ی سووزه‌نی”"ره‌ئوف گوڵ به‌ده‌ن” حه‌سه‌ن ئه‌مینی”مه‌لا سابیر”هادی هه‌رمێدۆڵ”… شێعرو وتاریان خوێنده‌وه‌ هه‌روه‌ها به‌رپرسی ئیداره‌ی ئیرشاد کاک عوسمان که‌ریمی و به‌رێز کاک عه‌لی په‌رته‌وی نوێنه‌ری شاره‌کانی سه‌قز‌و بانه له‌مه‌جلیسی شورای ئیسلامی ئه‌وده‌وره‌دایش دا به‌شدار بوون ‌. رۆحی به‌ به‌هه‌شتی به‌رین شادبێت.

 نموونه‌ی شێعری مامۆستا ئاوارەی سەقزی

 

رۆژی هیجرانم وه‌کووزوڵفـــــــــــــــــت ره‌ش و توولانییه‌

له‌نجـــــــــــــــــــــــــــــــه‌که‌ت بووکانیه‌ بۆکانیه‌ بۆکانیه‌

قه‌تره‌قه‌تره‌ی ئه‌شکی خوێنم سه‌رزه‌مینی کرد به‌گوڵ

به‌ختی گوڵدانی گڵه‌ گـــــــــــــــوڵدانی گوڵ گوڵ دانیه‌

بازی دڵ به‌ربوو له‌ده‌ستــــــــم زاغی په‌رچه‌م گرتیه‌وه

غه‌یری ئه‌و په‌نهانییه په‌نهانــــــــــــــــــــییه‌ په‌نهانییه‌

مه‌رکه‌بم ئه‌شقه‌وبیابانــــــــــــــــــــــم جه‌فا زادم غه‌مه

حاڵه‌تم بۆتانه‌ وه‌ک په‌روانـــــــــــــــــه بۆ‌ په‌روانییــــــــه‌

چه‌رخی دووری که‌سری په‌نجه‌ی کردووم سه‌دحه‌سره‌تا

چونکه‌ رێی ئه‌ولانییه‌ ئه‌ملانییه‌ ئیملانــــــــــــییــــــــــــه‌

جان فیدا لایه‌ق به‌من بوو تا له‌ لات مه‌قبــــــــــووڵه‌ بوو

قه‌دری زه‌ڕناسی نه‌ما ئه‌و جا نییـــــــه‌ ئه‌مجا نیـــــــــیه

دڵبـــــــــــــه‌رم وه‌عده‌ی له‌دووکوڵمی به‌ من داوه‌ سبه‌ی:

تابـــــــــــــــــــــــــــــــــــــزانن مه‌که‌ وافه‌ردانییه‌ فه‌ردانییه‌

چوومه‌ هێندووستــــــــانی په‌رچه‌م بۆ سوراخی دڵ به‌دڵ

دیده‌یـــــــــــــی شه‌هلا وتــــــــــــــــی: زیندانییه‌ زیندانییه

مامه‌ڵه‌ی بازا‌ڕی خاڵــــــــــــــی لێوی شه‌کـــــــکه‌رباری تۆ

لایه‌قی شاهانه‌ ئه‌م سه‌ودایــــــــه‌ بێ سه‌ودانیــــــــــــــیه‌‌‌‌‌‌

نیلووفه‌ڕ ئاشق به‌ ڕۆژه‌ بۆیه‌ گـــــــــــه‌ردن کـــــــه‌ج ئه‌کا

سینــــــــه‌ چاکه‌ دیده‌کـــه‌م گه‌ر چانه‌بـــــێ پێت چانیــیه‌

مایه‌یی پشکـــــــــــــووتنـــــی گوڵـــــــــــزاره‌ باران ونه‌سیم

باری من لاره‌ له‌بــــــــــــــێ تۆ وانیـــــــــــیه‌ قه‌ت وانیـــیه‌

کاشکی هه‌روه‌ک ره‌قـــــــــــــــیبت وه‌رگری ساغه‌ر ئه‌بووم

چاوه‌که‌ت بێمانــییه بۆ مانیـــــــــیه‌ بۆمانییـــــــــــــــــــــه‌؟

زه‌وقـــــــــــــی ناسازم به‌ سه‌وتــــی سازه‌که‌ی سازاوه‌ ساز

بۆیه‌ قه‌ولــــــــــم جانییه‌ مه‌رجانــــــــییه‌ مه‌رجانیــــــــــیه‌

وا له‌ کۆسارا” جه‌فایـــــی” مه‌دحـــــــــــی له‌یل ئینشائه‌کا

تا بڵــــــــێن: دێوانه‌یـــــــه‌ و دێوانه‌کــــــــه‌ی دێوانیــــــــیه

ئەم وەرگێڕانه ی مامۆستاش جوانه


جارێکیان ئاویک له کێو هاته خوار
له ڕێ به به ردێ گه وره بو دوچار
به نرمی وتی به و به رده سه خته
پیاوه تی ڕێگه ی پیاوی خۆشبه خته
ڕێگه م بۆ چوڵ که و ڕه قی مه نوێنه
توڵه ی نامه ردی په لارو جوێنه
به رد : به لافاوی زۆر قه د نه جوڵاوم
به ئاوی گه وره نه په شۆکاوم
تۆچی هه تاکوو له به ر تو لاچم
به قسه ی تۆ لێره تا ئه وێ ناچم
ئاو له وڵامی به رد نه بوو دڵ ته نگ
پونگی خوارده وه که وته سەر ڕووی سه نگ
هه ر به تێکوشان ئه گه ی به پایه
خۆشی و خۆشبەختی ئه که ی به مایه
"شیخ سه‌عید" له ساڵی 1865دا له‌ناوچه‌ی "پاڵوو" له‌دایکبووه‌ و یه‌کێکه‌ له‌ شێخه‌ به‌رزه‌کانی نه‌قشه‌به‌ندی له‌ پاش مردنی باپیره‌ی "شیخ عه‌لی" باوکی ناوچه‌ی "پاڵووی" به‌جێهێشتووه‌ و ڕووی کردۆته‌ شاری "خنیس".
                                    شێخ سه‌عیدی پیران

شێخ سه‌عید خوێندنی دینی له‌و شاره‌ ته‌واو کردووه. پایه ‌و ڕیزی کۆمه‌ڵایه‌تی شێخ و زیره‌کی و لێهاتوویی و ده‌وڵه‌مه‌ندی بۆته‌ هۆکاری سه‌ره‌کی، که "کۆمەڵەی سەرخۆبوون"‌ په‌یوه‌ندییه‌کی ڕاسته‌وخۆ و پته‌و به‌ شێخ سه‌عیده‌وه‌ بکات و له‌ کۆتایی هاوینی 1923دا "یوسف زیبا"، ‌سه‌رۆکێکی بزوتنه‌وه‌ی کورد و جێگیری کۆنی شاری "به‌تلیس"‌ له‌ په‌رله‌مانی تورکیا، چۆته‌ شاری "خنیس" بۆ خزمه‌ت و دیده‌نی شێخ سه‌عید. له‌پاش گۆرینه‌وه‌ی بیروڕا و ڕونکردنه‌وه‌ی دید و بۆچوونیان، ڕێکه‌وتوون له‌سه‌ر ئه‌وه‌ی، که بڕیاری هه‌ڵگیرسانی شۆرشێکی نوێ بده‌ن.

 له‌زستانی ساڵی 1923 تا ساڵی 1924 سه‌رۆك هۆزه‌کان و ئه‌ندامه‌ چالاکه‌کانی "کۆمه‌ڵه‌ی سه‌رخۆبوون" کۆبونه‌وه‌ی فراوانیان له‌ ناوچه‌ی "پاڵوو" به‌ست. له کۆبوونه‌وه‌کاندا باس له‌فراوانکردن و خۆسازدان بۆ چالاکیکردن له‌ پێناو بزوتنه‌وه‌ی نهینی و خۆ ئاماده‌کردن بۆ ڕاپه‌ڕینی نۆی بۆ سه‌ربه‌خۆی کوردستان کرد.
ئه‌م کاروبڕیاره‌ش تا ڕاده‌یه‌کی به‌رفراوان به‌ یارمه‌تی "شێخ مه‌حمودی حه‌فی" و "سمکۆ شکاک" بوو، هه‌روه‌ها بڕیاردرا یادداشتێک ده‌رباره‌ی پشتگیری نه‌ته‌وه‌ی کورد بۆ کۆمه‌ڵه‌ی نه‌ته‌وه‌کان بنێرن. "سه‌رهه‌نگ خالید جه‌بری" و "یوسف زیبا" چالاکترین ئه‌ندامانی "کۆمه‌ڵه‌ی سه‌رخۆبون" بوون، که‌ هه‌موو بڕیاره‌ گرنگه‌کانی کۆمه‌ڵه‌یان ده‌گه‌یانده‌ دوورترین ناوچه‌کانی کوردستان و ئاماده‌ییه‌کی هه‌میشه‌ییان له‌ نێوان سه‌رۆک هۆزه‌کاندا په‌یدا کردبوو، هه‌روه‌ها په‌یوه‌ندییان له‌گه‌ڵ پارتی جه‌مهوری پێشکه‌وتووی تورکیا په‌یدا کردبوو، که‌ له‌ تشرینی دووه‌می 1925دا دامه‌زرابوو، به‌ڵام به‌هۆی ناپاکی سه‌رۆکه‌کانی هۆزی "خورمیک"، که ‌ده‌نگوباس و خوئاماده‌کردنی گه‌یانده‌ یاساوڵانی ڕژیمی تورکیا. به‌بڕیاری مسته‌فا که‌مال ئه‌تاتورک "یوسف زیبا" و "خالید جه‌بری به‌گ" گیران و ڕه‌وانه‌ی زیندانی "به‌تلیس" کران.
له‌پاش گرتنی ئه‌م دوو سه‌رکرده‌یه،‌ کۆمه‌ڵه‌ وه‌ک پێویستیه‌کی گرنگ به‌ په‌له‌ بریاریدا، که‌ "شێخ سه‌عیدی پیران" هه‌ڵبژردریت و بکرێت به‌ سه‌رۆکی "کۆمه‌ڵه‌ی سه‌رخۆبوون".
شیخ سه‌عید له‌ پاش هه‌ڵبژاردنی به‌ سه‌رۆکی کۆمه‌ڵه‌ بڕیاری هه‌ڵگیرسانی مه‌شخه‌ڵی بزوتنه‌وه‌ی چه‌‌کدارانه‌یدا. به‌ڵام زیاتر ده‌یویست بڕیاره‌که‌ مۆرکی کوردستانی گه‌وره‌ی پێوه‌ دیاربێت له‌به‌ر ئه‌وه‌ "عه‌لی ڕه‌زای" کوڕی نارده‌ شاره‌کانی دیاربه‌کر و حه‌له‌ب بۆ زانینی بیروبۆچوونی سه‌رۆکه‌کانی کوردی ڕۆژئاوا و باشوو و ڕۆژهه‌ڵات و بۆ زیاتر ڕێککه‌وتن له‌سه‌ر کاتی گشتی ڕاپه‌ڕینه‌که‌. له‌ پاش کۆبونه‌وه‌یه‌کی گه‌وره‌ له‌ شاری حه‌له‌ب هه‌مووان گه‌یشتنه‌ ئه‌و باوه‌ڕه‌ی، که‌ مافی نه‌ته‌وایه‌تی گه‌لی کورد به‌بێ شۆڕشێکی چه‌کدارانه‌ ئاسته‌مه‌ مسۆگه‌ر بکرێت.
پاشان و 21ی ئازاری 1925 دانرا به‌یه‌که‌م ڕوژی هه‌ڵگیرسانی مه‌شخه‌ڵی شۆرش و ڕاپه‌ڕین، له‌ نیوه‌ی دووه‌می مانگی یه‌که‌می ساڵی 1925دا شێخ سه‌عید گه‌شتێکی به‌زۆربه‌ی ناوچه‌کانی کوردستاندا کرد، گه‌رمی هه‌ستی کوردانه‌ی خه‌ڵکی کورد کارێکی وای لێکه‌وته‌وه‌، که‌ شێخ سه‌عید شۆڕشی چه‌کدارانه‌ ده‌ست پێبکات له‌ دژی داگیرکه‌رانی تورك. ده‌چووه‌ هه‌ر ناوچه ‌و گوندێک وشار و شارۆچکه‌یه‌ک به‌کۆمه‌ڵ لایه‌نگر و دوست ڕوویان تێده‌کرد، تا ده‌هات خه‌ڵکی چه‌کداری ڕاپه‌ڕینه‌که‌ ڕوو له‌ زیاد بوون ده‌چوو، به‌تایبه‌تی له‌شاری "گه‌نچ" و ناوچه‌ی "لیچه"‌، "خانی"، "پیران" له‌ پێنچی شوباتی 1925 شیخ سه‌عید "خانی"ی به‌جێهیشت و له‌گه‌ڵ سه‌د سواره‌ی ئازا به‌ره‌و گوندی
"پیران" به‌ڕێکه‌وتن بۆ ماڵی "عه‌بدول ڕه‌‌حیمی" برای.
له‌هه‌مان شه‌ودا کۆمه‌ڵێك له سوپای تورک به‌سه‌رۆکایه‌تی هه‌ردوو ئه‌فسه‌ر "حوسنی ئه‌فه‌ندی" و "موسته‌فا عالیم"، که بۆ گرتنی چه‌ند که‌سێک له‌ گوندنشینه‌کان هاتبوون، دواجار شێخ سه‌عید ڕازی نه‌بوو، که ‌که‌س بگیرێ، ئه‌مه‌ بووه‌ هوی ئه‌وه‌ی، که ‌هه‌ردوولا سه‌نگه‌ر له‌یه‌ک بگرن. له‌پاش شه‌ڕوته‌قه‌ کردن چه‌نده‌ها که‌س له‌ سوپای تورك کوژران و ئه‌وانی تریش به‌ دیل گیران.
ئه‌م ڕووداوه‌ له‌پڕ‌ بووه‌ هۆی ڕێگرێکی سه‌ره‌کی ناکات له‌ ته‌واو‌نه‌بوونی خۆئاماده‌ کردنی ڕاپه‌ڕینه‌که‌ی شێخ سه‌عید. کاتێك "شێخ تایه‌ر" ی برای شێخ سه‌عید ئه‌م هه‌واڵه‌ی بیست، بێ وه‌ستان و چاوه‌ڕوانی له‌ 10ی شوباتی هه‌مان ساڵدا کونتڕوڵی شاروچکه‌ی "لیچه‌" ی کرد و ده‌ستی به‌سه‌ر گشت پاره‌ و نووسین و نامه‌ ‌و ته‌لگرافی نهێنی ڕژێمدا گرت. له‌ڕوژی 11ی شوباتدا، له‌گه‌ڵ دوو سه‌د هه‌زار سواره‌ چوونه‌ خزمه‌ت شێخ. ئه‌م ڕوودا و هۆکارانه‌ بونه‌ هۆی سستبوونی هه‌ندێ کاری شۆرشه‌که‌ ڕێگه‌یان له‌دوا خستنی شۆرشه‌که‌ گرت بۆیه‌ "شێخ سه‌عید" به‌ناچاری پێشکات بڕیاری ده‌ستپێکردنی ڕاپه‌ڕینه‌که‌یدا، به‌پێی ئامارێکی ئه‌و کاته‌، ژماره‌ی پێشمه‌رگه‌ کورده‌کان ته‌نیا له چوار‌ ناوچه‌دا نزیکه‌ی شه‌ش سه‌د هه‌زار که‌س بوون، ئه‌مه‌ش به‌رانبه‌ر ژماره‌ی هێزی تورکه‌کان، که‌ له‌ سه‌د هه‌زار که‌متر بوون جگه‌ له‌وه‌ی له‌م ناوچانه‌دا نه‌ته‌وه‌ی "چه‌رکه‌س" و "عه‌ره‌ب" و "ئه‌رمه‌ن"یشی تێدابوو. ئه‌م که‌مینه‌ نه‌ته‌وانه‌ش زۆر چه‌وساوه‌ و زوڵم لێکراوی ژێر ده‌سه‌ڵاتی تورک بوون، هه‌ربۆیه‌ زۆربه‌یان له‌ شۆڕشه‌که‌دا به‌شدار بوون و هاوکاری و پشتیوانیان نیشاندا.
"شێخ سه‌عید" سه‌رۆکایه‌تی سواره‌ پێشمه‌رگه‌کانی "حاجی حه‌سه‌ن" و "عه‌مه‌ری خارۆ" هۆزی "مه‌ستان" و "بۆتان"ی باشووری چیای "کوچه‌رانی" ده‌کرد. هێزی "ساڵح به‌گی خانی" هێزه‌کانی "شێخ شه‌مسه‌دین"یش هاتنه‌ ناوچه‌ی "مادن" و "شێخ ئه‌یوب"یش له‌گه‌ڵ هه‌زاران سواره‌ی پێشمه‌رگه‌ چوونه‌ ناو ڕیزه‌کانی "شێخ عه‌بدول ڕه‌حیم"ی برای شێخ سه‌عید به‌ره‌وو ڕزگارکردنی شاری "دیار به‌کر" ڕۆیشتن. شیخ سه‌عید له‌سه‌ره‌تاوه‌ هه‌ستیکرد، که‌ هێزه‌کانی له‌ توانایان نییه‌ شاری "دیار به‌کر" ڕزگار بکه‌ن بۆیه‌ بیری له‌ ڕیگای تر کرده‌وه‌. بۆ ئه‌مه‌ش که‌وتبووه‌ گفتوگۆ کردن له‌ گه‌ڵ حکومه‌تی تورک، تا بواریکی له‌بار بۆ ڕاپه‌ڕینی کورده‌کانی ناو شاره‌که‌ بڕه‌خسێنێ، هه‌رچه‌نده‌ بوار و ڕێگا نه‌بوو بۆ گه‌یاندنی ‌هیچ جۆره‌ چه‌کێک بۆ خه‌ڵکانی ناو شاره‌که‌، گه‌مارۆدانی شاره‌که‌ش زۆری کێشا، سوپای دوژمنیش له‌ناو شاره‌که‌دا ڕازی نه‌بوون، که‌ ده‌ستبه‌رداری به‌ره‌نگاری و خۆڕاگرتن ببن. له‌ سه‌ره‌تای مانگی ئازاره‌وه‌ پێشمه‌رگه‌ هێرشی به‌ جۆره‌ها چه‌ک ده‌ستپێکرد، به‌ڵام خۆڕاگری سوپای تورک زۆری خایاند، له‌ ده‌رگای ماردینی شاره‌وه‌ که‌رتێکی پێشمه‌رگه‌ و خه‌ڵکی شار یه‌کتریان گرته‌وه‌و که‌وتنه‌ په‌لامار بۆ سه‌ر سوپای دوژمن، تورکه‌کان سه‌نگه‌ری پته‌ویان لێ دابوو ، له‌ هه‌مان کاتدا خاوه‌نی سه‌دان چه‌کی نوێ بوون و توانای سه‌رکه‌وتنیان زیاتر بوو ، له‌ پاش شه‌رێکی قورس و کوژرانی ژماره‌یه‌کی زۆر له‌ هه‌ردوولا، که‌رتی هێرش به‌ری پێشمه‌رگه‌ و خه‌ڵک ملیان دایه‌ به‌ر پاشه‌ کشه‌کردن و گه‌ڕانه‌وه‌ دواوه،‌ له‌ پاش دوو سێ هێرش پێشمه‌رگه‌کان، که‌ تێدا سه‌رنه‌که‌وتن، به‌ ته‌واوی بڕیاری وازهێنان له‌ گه‌ماروی شاره‌که‌ و پاشه‌کشه‌ی هێزه‌کانی پێشمه‌رگه‌ له‌ لایه‌ن "شێخ سه‌عید"‌ درا.
ڕیزه‌کانی شۆرش ڕۆژ له‌ دوای ڕۆژ به‌ره‌و شپرزه‌یی و په‌رش و بڵاوی ده‌چوو، به‌ تایبه‌تی کاتێک سوپای دوژمن له‌ باکور و باشوره‌وه‌ به‌ هێزی زۆر هێرشیان هیناو گه‌ماروکه‌یان پێچه‌وانه‌ کرده‌وه‌ و له‌ شکری "جه‌ندرمه‌" ش بۆ هێرش بردنه‌ سه‌ر دوا هێزی پێشمه‌رگه‌ و سه‌رکوتکردنی بزوتنه‌وه‌ی ڕزگاریخوازی نه‌ته‌وه‌ی کورد له‌ چه‌نده‌ها لاوه‌ هێرشی دڕندانه‌یان برد و کوشتارێکی بێ ڕه‌وایان له‌خه‌ڵکی بێ گوناح و ڕه‌ش و ڕووتی کورد کرد.
له‌ کۆتایی مانگی نیسان به‌ هۆی ناپاکی و جاشێتی سه‌رۆک هۆزی "جبرانان" و ده‌ره‌به‌گی تاوانبار "قاسم به‌گی جبران" شێخ سه‌عید، شێخ عه‌بدوڵا، عه‌لی غالب و ڕه‌شید ئاغا و 26 شۆرشگێڕی تر له‌سه‌ر پردی چه‌می "مۆراچ" له‌ ناوچه‌ی "گه‌نج" به‌دیل گرت و دای به‌ده‌سته‌وه.
مانگی ئایاری 1925 دادگایکردنی تێکوشه‌ران له‌لایه‌ن ڕژێمی داگیرکه‌ری تورکییه‌وه ده‌ستیپێکرد و ماوه‌ی یه‌ک مانگی خایاند. له 1925.06.29 جگه‌ له‌ شێخ سه‌عید، چل و حه‌وت تێکۆشه‌ری کورد بڕیاری له‌ سێداره‌دانیان بۆ ده‌رکرا و له‌ شاری "دیار به‌کر" به‌ گیانێکی شۆڕشگێڕانه ‌و بووێرانه‌وه‌ له‌ سێداره‌دران.

قه‌دریجان شاعیر و ڕامیاریناس و چیرۆکنووس و وتارنووس و وه‌رگێڕ، یه‌كێکه له‌و شۆڕه‌سوارانه‌ی بواری جیاجیا. له‌ساڵی 1911دا له شارۆچکه‌ی "دیرك" له نزیك "ماردین" له دایکبووه.

له‌ساڵی 1928 بۆ 1931 له‌خانه‌ی مامۆستایان خوێندوویه‌تی. به‌هۆی جموجۆڵی ڕامیارییه‌وه له‌ده‌ست ته‌نگه‌تاوی ده‌سه‌ڵاتی تورك نیشتمانه‌که‌ی به‌جێهێشتووه و ڕووی کردۆته‌ ڕۆژئاوای کوردستان.

 قه‌دریجان

له‌وێ خوێندنی خانه‌ی کشتوکاڵی ته‌واو کردووه، بۆته مامۆستا. دوای چه‌ند ساڵێك چۆته مۆسکۆ، له‌وێ چاوی به بارزانیی که‌وتووه. دوایی گه‌ڕانه‌وه‌ی بارزانی بۆ نیشتمان قه‌دری جان ڕوو ده‌کاته به‌غدا و ده‌بێته میوانی بارزانی.

له‌ساڵی 1939دا ژنی هێناوه. له‌‌ساڵی 1959دا گه‌ڕاته‌وه‌ سوریا و له‌وێ چه‌ند جارێك به‌ندکراوه. شاعیر له دونیای شیعره‌کانیدا گه‌لێك ده‌ست باڵا بووه. زۆربه‌ی ئه‌و ڕووداوه مێژوویانه‌ی، که له کوردستان ڕوویانداوه، جا له هه‌ر پارچه‌یه‌کی بێت، شاعیر له په‌سن و زیندووکردنه‌وه‌یان که‌مترخه‌می نه‌کردووه. ده‌توانرێت بووترێت، که مێژوونووسێك ڕاستی ڕووداوه‌کانی به شیعر تۆمار کردووه. بۆ نموونه له ڕووخانی کۆماری کوردستان و له سێداره‌دانی قازی محه‌مه‌د بناغه‌ و کۆڵه‌که‌یه‌کی دیکه‌ی دوو شیعری قه‌دری جانه، له‌ناوچوونی ئه‌م کۆماره، که له‌و سه‌رده‌مه‌دا ته‌نها هیوا و مه‌به‌ستی هه‌موو کوردێک بووه، ڕووداوێك نه‌بووه، که مرۆڤی کورد لێی بێده‌نگ بێت، هه‌روه‌ها له‌سێداره‌دانی پێشه‌وا، که ویژدانی مرۆڤی هه‌ژاندووه، به‌تایبه‌تی ئه‌و کوردانه‌ی له‌گه‌ڵ ڕووداوه‌کاندا بوون و بێئاگانه‌بوو. شاعیر ئه‌م ڕووداوه پڕ نه‌هامه‌تییه‌ دڵ و گیانی بریندار کردووه و له‌ناخه‌وه هه‌ژاندوویه‌تی. بۆ‌یه له شیعری "شینا پێشه‌وا" ناوه‌ڕۆکی ته‌واوی ڕووداوه‌که‌ی وه‌رگرتووه.

له شیعره‌که‌دا نزا له‌وانه ده‌کات، که هاوکاری شای ئێرانیان کردووه، هه‌روه‌ها له شیعره‌که‌دا ئامۆژگاری ئێزگه‌ی تاران ده‌کات و ده‌ڵێت: "ئیتر با به‌س بێت شاه په‌رستی."

هه‌روه‌ها ده‌ڵێت: "بۆ پاشماوه‌ی کۆماره خه‌م هه‌ڵگره، بۆ منداڵانی بێ باوك، بۆ ژنی بێ پیاو بگرین، بۆ دایکی شه‌هیدان فرمێشك بڕێژه."

شاعیر له بڵاوکردنه‌وه‌ی یه‌که‌م شیعری له ژماره‌یه‌کی گۆڤاری "هاوار"دا له‌ساڵی 1932دا کێشی خۆماڵی به‌کارهێناوه و بایه‌خی به سامان و که‌له‌پووری نه‌ته‌وه‌ییداوه و سوودی له ئه‌فسانه و په‌ند و که‌ره‌سه‌ی فۆلکۆری وه‌رگرتووه. جگه له کاریگه‌ری وێژه‌یی کوردی، سوودی له وێژه‌ی فه‌ڕه‌نسی و تورکیش وه‌رگرتووه. وه‌ك شاعیرێکی داهێنه‌ر هاتۆته گۆڕه‌پانی نووسین.

"قه‌دریجان" به زمانه پاراوه‌که‌ی خۆی له شیعری کۆن جودا ده‌کاته‌وه. چونکه نه‌ته‌وه‌که‌ی به‌که‌م ته‌ماشاکراوه و له منداڵییه‌وه هه‌ستی به‌م هه‌ڵسوکه‌وته‌ی نه‌یرانی کورد کردووه، هه‌ربۆیه هه‌ستێکی نه‌ته‌وایه‌تی کوردی له‌ناخیدا چه‌سپییه‌وه و له نووسینه‌کانیدا تیشکیانداوه‌ته‌وه.

"قه‌دریجان" له 1972.08.09 له ته‌مه‌نی 61 ساڵیدا له شاری دیمه‌شق کۆچی دوایی ده‌کات و ته‌رمه‌که‌ی له گۆڕستانی مه‌ولانا خالیدی نه‌قشبه‌ندی به‌خاك ده‌سپێردرێت.

له کاره‌کانی قه‌دریجان:

چیرۆك

1. Tayê Pora Sipî - ڕۆژنامه‌ی ڕۆناهی، ژماره 3، 1931.
2. Hewar hebe, Gazî li dayê - گۆڤاری هاوار ژماره 1، 1932.
3. Gundê Nû Ava - گۆڤاری هاوار ژماره 2، 1932.
4. Silêman Bedirxan - گۆڤاری هاوار ژماره 3، 1932.
5. Hêviya çarde şevî - گۆڤاری هاوار ژماره 6، 1932.
6. Gelo newisan - گۆڤاری هاوار ژماره 10، 1933.
7. Tabûta bi xwînê - گۆڤاری هاوار ژماره 11، 1933.
8. Bihara Dêrikê - گۆڤاری هاوار ژماره 13، 1933..
9. Dabê - گۆڤاری هاوار ژماره 14، 1933.
10. Sehên zozanan - ڕۆژنامه‌ی ڕۆناهی، ژماره 14، 1933.
11. Gulçîn - ڕۆژنامه‌ی ڕۆناهی، ژماره 16، 1933.
12. Guneh - گۆڤاری هاوار ژماره 16، 1933.
13. Rojên Derbasbyî  - گۆڤاری هاوار ژماره 52، 1943.
14. Sond - گۆڤاری هاوار ژماره 33، 1944.

هۆنراوه

1. Tabûta bi xwînê - گۆڤاری هاوار ژماره 2، 1932.
2. Berdêlk - گۆڤاری هاوار ژماره 6، 1932.
3. Hesinker - گۆڤاری هاوار ژماره 7، 1932. 
4. Di Şorezarekêda - گۆڤاری هاوار ژماره 10، 1933.
5. Cegerxwîn - گۆڤاری هاوار ژماره 12، 1933.
6. Xewna hişyartî  - گۆڤاری هاوار ژماره 13، 1933.
7. Dadê - گۆڤاری هاوار ژماره 14، 1933.

بێخود ناوی "مه‌حموود"ه‌ و‌ کوڕی موفتی حاجی مه‌لا ئه‌مینی کوڕی مفتیی گه‌وره‌ حاجی مه‌لا ئه‌حمه‌دی چاوماره،‌ که‌ ناوبانگی به‌ "پیرحه‌سه‌ن" ده‌رکردبوو‌. ئه‌میش کوڕی مه‌لا مه‌حموودی دێلێژه‌یی پیرحه‌سه‌نی کوڕی مه‌لا ئه‌حمه‌دی دێلێژه‌یییه‌، که‌ له‌ ساڵی 1792دا کۆچی دواییکردووه‌. ئه‌میش کوڕی مه‌لا محمدی دێلێژه‌یییه‌ که‌ به‌ناوبانگ بووه‌ به‌ "مه‌لای گه‌وره‌" و‌ له‌ ساڵی 1760دا له‌ دێلێژه‌ کۆچی دواییکردووه‌. ئه‌م که‌سایه‌تییه‌‌ خوێندنگایه‌کی گه‌وره‌ی هه‌بووه‌ له‌ دێلێژه و‌ هاوچه‌رخی شێخ "رضا"ی دێلێژه‌ بووه‌.

                               

 بێخود


مه‌لا محمود پیر حه‌سه‌نیی کوڕه‌زای مه‌لا محمدی گه‌وره‌، لای زانای به‌ناوبانگ "ابن الحاج"ی جێشانه‌یی خوێندوویه‌تی،‌ پاش په‌رمانی‌ وه‌رگرتن له‌ دێلێژه خوێندنگایه‌کی گه‌وره‌ی کردووه‌ته‌وه‌‌،‌ پاش دروست کردنی شاری سلێمانی له‌ 1785دا، چووه‌ته‌ ئه‌وێ و‌ له‌گه‌ڵ شێخ معروفی نۆدێییدا پێکه‌وه‌ له‌ مزگه‌وتی گه‌وره‌ی سلێمانی وانه‌یان وتووه‌ته‌وه‌. وه‌ك ده‌رده‌که‌وێت،‌ پێکه‌وه‌ش فه‌قێی لای "ابن الحاج" بوون.

ئه‌م که‌سایه‌تییه سێ کوڕی زانای پایه‌ بڵندی بووه‌: "مه‌لا حسن"، "مه‌لا حسین"، "مه‌لا أحمد". مه‌لا حسنی ناردووه‌ته‌ "مه‌رگه‌"ی پژده‌ر،‌ مه‌لا حسینی له‌ دێلێژه‌ به‌جێ هێشتووه‌ وه‌ مه‌لا ئه‌حمدی له‌گه‌ڵ خۆی بردووه‌ته‌ سلێمانی. به‌مجۆره‌ باڵی زانستی به‌سه‌ر ئه‌و ناوچانه‌ی کوردستاندا کێشاوه‌. ئه‌م که‌سایه‌تییه‌ له‌ ساڵی 1824دا کۆچی دواییکردووه‌.

مه‌لا ئه‌حمه‌د کوڕی مه‌لا محمودی پیر حه‌سه‌نی، که‌ به‌ "چاومار" به‌ناوبانگ بووه، لای باوکی و لای شێخ معروفی نۆدێی و مه‌لا عبدالله‌ی ڕه‌ش خوێندوویه‌تی، که‌‌ به‌ "مه‌لا ڕه‌ش" به‌ناوبانگ بووه، و‌ "شێخ الاسلام"ی بابانه‌کان بووه‌. ئیجازه‌شی لای شێخ معروفی نۆدێ وه‌رگرتووه‌. ئه‌م که‌سایه‌تییه له‌ مزگه‌وتی "مفتی"دا وانه‌ی وتۆته‌وه‌ و خۆی دروستی کردووه‌. ئه‌م مزگه‌وته‌ش‌ ئه‌که‌وێته‌ نزیکی به‌رده‌رکی سه‌رای ئێستای سلێمانییه‌وه، که هاوکات‌ خوێندنگایه‌کی گه‌وره‌ بووه‌.

ئێستا جێگای ئه‌و خوێندنگایه‌ و ماڵی مه‌لا ئه‌حمه‌د خۆی، ئوتێل و دوکانه‌کانی "حاجی برایم ئاغا"یه‌، زانایانی به‌ناوبانگی وه‌ک مه‌لایی پێنجوێنی و مفتی زه‌هاوی و شێخ ئه‌حمه‌د فائز لای ئه‌م که‌سایه‌تییه‌ خوێندوویانه‌. له‌ ساڵی 1839دا بووه‌ به‌ "رئیس المدرسین"ی سلێمانی، له‌ ساڵی 1863دا پایه‌ی "مفتی"‌یه‌تیی دراوه‌تێ، وه‌ له‌ ئه‌یلوولی 1871دا له‌ حیجاز کۆچی دواییکردووه‌.

له‌ پاش کۆچی دوایی "چاومار"، حاجی مه‌لا ئه‌مینی کوڕی جێگای ئه‌گرێته‌وه‌، له‌ 1886دا بووه‌ به حاکمی سلێمانی، له‌ ساڵی 1890دا بووه‌‌ مفتی و مه‌دالیه‌ی مه‌جیدیی دراوه‌تێ و کراوه‌ته‌ به‌ "وه‌کیلی دائیره‌ی مه‌شیخه‌تی ئیسلامی" له‌ سلێـمانی. ئه‌م که‌سایه‌تی‌ له‌ 1898دا کۆچی دواییکردووه‌. گه‌لێک نووسراوی به‌نرخی له‌پاش خۆی به‌جێهێشتووه.

پاش حاجی مه‌لا ئه‌مین، مه‌لا عبدالعزیزی کوڕه‌ گه‌وره‌ی ئه‌بێ به‌ مفتی سلێمانی، که‌ له‌وکاته‌دا ته‌مه‌نی 21 ساڵ بوو، به‌ڵام پایه‌یه‌کی زانستیی به‌رزی هه‌بووه‌. هه‌ر به‌هۆی ئه‌و پایه‌ی زانستییه‌وه‌ کراوه‌ به‌ ئه‌ندامی کۆڕی زانیاری ده‌وڵه‌تی عوسمانی و مه‌دالیه‌ی مه‌جیدی پێدراوه‌.‌ گه‌لێ ئه‌رکی گه‌وره‌ی تری پێ سپێراوه‌، وه‌ک سه‌رۆکایه‌تیی ئه‌نجومه‌نی مه‌عاریفی سلێمانی و حاکمیه‌تی و وه‌کاله‌تی دائیره‌ی مه‌شێخه‌تی ئیسلامی له‌ ده‌وڵه‌تی عوسمانیدا، که‌ مه‌رکه‌زه‌که‌ی له‌ ئه‌سته‌مبووڵ بووه‌، هه‌روه‌ها به‌هۆی پایه‌ی زانستییه‌وه‌ کاربه‌ده‌ستانی دائیره‌ی مه‌شێخه‌تی ئیسلامی ویستوویانه‌ له‌ خۆیانی نزیک بخه‌نه‌وه‌.‌ له‌ ساڵی 1900دا کردوویانه‌ به‌ مفتی "بۆرسه"، به‌ڵام نه‌چووه‌.‌ له‌ ساڵی 1902دا کردوویانه به‌ مفتی "ئه‌دڕنه‌"، به‌ڵام ئه‌وه‌شی نه‌ویستووه‌.

که‌ ئینگلیزه‌کانیش سلێمانی یان داگیرکردووه، مفتی به‌ربه‌ره‌کانییه‌کی توندی کردوون. له‌به‌ر ئه‌وه‌ به‌توندی له‌گه‌ڵی جووڵانه‌ته‌وه ‌و هه‌موو ئه‌و فرمانانه‌یان لێسه‌ندووه‌ته‌وه،‌ که‌ پێی سپێرابوو.

پاش دامه‌زرانی حوکوومه‌تی خۆماڵیش، مفتی هه‌ر به‌ردوام بوو له‌ به‌جێهێنانی ئه‌رکه‌ ئاینییه‌کانی سه‌رشانیدا بۆ خزمه‌تی ئیسلام و موسوڵمانان، وه‌ سه‌رده‌مێک سه‌رۆکی لقی کۆمه‌ڵی "الهدایة الاسلامیة" بوو له‌ سلێمانی. ئه‌م که‌سایه‌تییه ڕێکه‌وتی 1947.08.20دا ئه‌م جیهانه‌ی به‌جێهێشت.

"بێخود"یش له‌ ساڵی 1879دا هاتوه‌ته‌ دونیاوه‌، ‌ لای زانایانی ناوداری ئه‌و سه‌رده‌مه‌ی سلێمانی خوێندنی ته‌واو کردووه‌.‌ له‌ ساڵی 1900دا کراوه‌ به‌ حاکمی هه‌ڵه‌بجه‌.‌ له‌گه‌ڵ مامۆستایان "رفیق حلیمی" و "زێوه‌ر"دا مامۆستایه‌تیی کردووه‌، بێ ئه‌وه‌ی به‌رانبه‌ر به‌وه‌ هیچ مانگانه‌یه‌ک وه‌ربگرێ.

پێش کۆچی دوایی مفتیی کاکی، چه‌ند ساڵێکی له‌ هه‌ڵه‌بجه‌ به‌سه‌ربردووه‌. ئه‌وجا گه‌ڕاوه‌ته‌وه‌ بۆ سلێمانی. تا مردنی له‌ جێگاکه‌ی ئه‌ودا مفتی بووه‌. کاژمێر سێ و چاره‌کی پاش نیوه‌ڕۆی 1955.08.25 بۆ یه‌کجاری ماڵئاوایی کرد. به‌ کۆچی دوای ئه‌م که‌سایه‌تییه‌ سه‌رچاوه‌یه‌کی تری شعیری کلاسیکی کوردی وشک بوو.

چه‌ند پارچه‌یه‌ک له‌ ‌ شیعره‌کانی بێخود

ده‌فه‌رموێ:

ئه‌و سینه‌ له‌ غه‌ش خاڵی یه‌، ئه‌و بێ ڕق و کینه‌ 
ئه‌و خادیمی شه‌رعی نه‌به‌وی و میلله‌ت و دینه‌ 
مه‌علووم چووه‌ بۆ خزمه‌تی سالاری مه‌دینه‌ 
وام زانی که‌ فه‌وتاوه‌ نه‌فه‌وتاوه‌ دڵی من

یان ده‌فه‌رموێ:

ئه‌ی خودا ، ئه‌ی رافیعی نۆ سه‌قفی گه‌ردوون بێ عه‌مه‌د 
نیعمه‌تت بۆ ئێمه‌ (لا یحصی)، صیفاتت (لا یعد) 
(شکر لله) تا ده‌وامی بێ له‌گه‌ڵ ڕۆحا جه‌سه‌د 
پڕ زمان و دڵمه‌ یاڕه‌ب (قل هو الله أحد) 
ذیکر و فیکری ظاهیر و باطینمه‌ (الله الصمد)

یان ده‌فه‌رموێ:

هه‌موو ڕۆژێ به‌ باوباپیر و خۆم و که‌سمه‌وه‌ صه‌دجار 
له‌ سه‌ر تا پایی من قوربانی سه‌ر تاپایی پێغه‌مبه‌ر

به‌ ناوی به‌رزه‌ ناو


ناوم سه‌لاح و نازناوم نیساریه‌ به‌ مانای نسار یان جێگه‌ی تاو نه‌گرتوو، شوێنێک که‌ هه‌ر له‌ خۆرهه‌ڵاته‌وه‌ تاکوو خۆر نشین،که‌متر تاو ده‌یگرێ و له‌ تیشکی خۆر بێبه‌شه‌.ساڵی 1344ی هه‌تاوی به‌رابه‌ر به‌ ساڵی 1965 ی زایینی له‌ رۆژهه‌ڵاتی کوردستان له‌ ئاوایی قالوێی ره‌سووڵ ئاغا له‌ بنه‌ماڵه‌یه‌کی ره‌شایی هه‌ر وه‌کوو زۆربه‌ی منداڵانی کورده‌واری چاوم به‌ ژیانی پڕ له‌ کۆسپ و کوێره‌وه‌ری هه‌ڵێناوه‌ و خوێندنم به‌ نیوه‌چڵی به‌ جێ هێشتووه‌ و له‌ ده‌ورانی مێر منداڵیڕا له‌ شاری لانکه‌ی ئه‌ده‌ب و هۆنه‌ر، شاری قزڵجی و حه‌قیقی و ئیمامی و حه‌سه‌ن زیره‌ک و قاڵه‌مه‌ڕه‌ واته‌ بۆکان به‌ بنه‌ماڵه‌وه‌ گیرساوینه‌ته‌وه‌ و بێبه‌ش له‌ هه‌موو خۆشییه‌کانی منداڵی، ته‌مه‌ن به‌ بێ راوه‌ستان له‌ سه‌ر گڕوگاڵ و داره‌داره‌ و چێژوه‌رگرتن له‌ خه‌ونی زارۆکان باڵای کرد و هه‌موو خه‌ونه‌کانم له‌ گه‌ڵ عومره‌که‌م پیر بوون!

هه‌ر له‌گه‌ڵ گه‌شانه‌وه‌ی ژیله‌مۆی شۆڕشی گه‌لانی ئێران له‌ ساڵی 1357ی هه‌تاوی دووکان و بازاڕ پڕ بوون له‌ کتێب و نامیلکه‌ و نووسراوه‌ به‌ زمانی دایکی و منیش خۆم له‌ گوڵجاڕی نووسراوه‌ به‌ زمانه‌که‌مدا دیته‌وه‌ و بوومه‌ موریدی رێگه‌ی ئه‌و موراده‌ و رووگه‌ی خۆم دۆزییه‌وه‌ و دنیایه‌کی تازه‌تر به‌ روومدا کرایه‌وه‌؛له‌ پاش ساڵیانێک خوێندنه‌وه‌ و ئه‌زموون وه‌رگرتن له‌ ئه‌و هاوڕی و ئازیز و خۆشه‌ویسته‌ به‌ ناوی کتیب ، کێشرام بۆ لای شێعر و نووسینی ورده‌ چیرۆکان. هه‌ر وه‌ک له‌ به‌راییدا باسم کرد،وه‌ک چۆن خۆم له‌ ته‌نیایی و دابڕان له‌ قوتابخانه‌دا دیته‌وه‌، حه‌زم کرد به‌ قه‌ولی ئه‌دیبان،ئه‌گه‌ر شاعیر و چیرۆک نووس بم چ له‌وه‌ باشتر ببمه‌ مۆمێک بۆ ئه‌و شه‌وانه‌ی منداڵان گوێ بیستی حه‌قایه‌ت و شێعره‌کانم ده‌بن و وه‌ک له‌ بووکه‌ شووشه‌یه‌ک دام له‌ به‌ر ده‌ستیاندا و خۆیانم پێ ژیر بکه‌ن و په‌پووله‌ی بزه‌ بخه‌مه‌ سه‌ر چرۆی لێویان، تا ئێستاش خۆشبه‌ختانه‌ توانیومه‌ ئه‌م کارانه‌ بۆ منداڵ و مێر منداڵان بکه‌م:



چاپ‌کراوەکانی نووسەر:

1ـ ترووسکەیەک لە تاریکیدا، چیرۆک، نووسین2002

2ـ مادمازێل کەتی، میترا ئیلیاتی، چیرۆک، دەزگای موکریانی، 2008، وەرگێڕان

3ـ بنەماڵەی پاسکۆئال دووئارتە، کامیلۆ خۆزێ سێلا، ڕۆمان، دەزگای موکریانی، 2008، وەرگێڕان

4ـ بۆقەشین، چیرۆکی منداڵان، وەزارەتی ڕۆشنبیری، 2011

5ـ سمۆرە کلکی زەردە، چیرۆکی منداڵان، وەزارەتی ڕۆشنبیری، 2010

6ـ باب مردن، نووسەرانی فارس، چیرۆک، ئاراس، 2007، وەرگێڕان

7ـ کۆی چیرۆکەکانی سەمەد بێهرەنگی (3 بەرگ)، وەرگێڕان، موکریانی، 2011

8ـ بەڕێوەبەری قوتابخانە، جەلال ئالی ئەحمەد، وەرگێڕان، موکریانی، 2011





ئامادەی چاپ:

1ـ پیرەکیسەڵ، چیرۆک، وەرگێڕان

2ـ بزەی پەپوولە، چیرۆکی منداڵان

3ـ بزەی هەنار، چیرۆکی منداڵان، وەرگێڕان

4ـ ئاژەڵ و مرۆڤ، سادقی هیدایەت، وەرگێڕان

5ـ خەونی منداڵان، شێعری منداڵان

6ـ بەرگی کوردی، شێعری منداڵان

7ـ لە چەشنی ژیان، چیرۆک



به‌ ده‌یان شێعر و چێرۆک و لێکۆڵینه‌وه‌ی چاپ کراو له‌ گۆڤار و حه‌وته‌نامه‌کانی رۆژهه‌ڵات و باشووری کوردستان وه‌ک هه‌نگ،په‌پووله‌، جگه‌رگۆشه‌کان،سیروان ،سروه‌ و مه‌هاباد و ... هه‌ر وه‌ها به‌ڕێوه‌بردنی یه‌که‌مین ودووهه‌مین فستیڤاڵ بۆ منداڵان له‌ شاری بۆکان که‌ هه‌ تاکوو ئه‌م وڵامانه‌ ده‌ده‌مه‌وه‌ کاری ئاوا گه‌وره‌ بۆ منداڵان له‌ بۆکان نه‌کراوه‌! 

2ــ هه‌ر وه‌ک له‌ ناوه‌که‌یدا ده‌رده‌که‌وێ (ئه‌ده‌ب) وه‌کوو کۆڵه‌که‌یه‌ک وایه‌ له‌ رۆحی مرۆڤدا، ئه‌گه‌ر بڕیار وابێ میچ و بانێک راوه‌ستاو بێ ،ئه‌شێ ئه‌ستوون وکۆڵه‌که‌ی قایمی له‌ ژێر دا بێ، که‌ وا بێ کۆڵه‌که‌ی ئه‌ده‌بیش جه‌وهه‌ر و که‌ڕامه‌ت و رۆحی ئه‌و ناوه‌ پیرۆزه‌یه‌، تۆ لێره‌دا سه‌رنج بده‌ کاتێک باسی چه‌ند لایه‌ن و چه‌مکێک ده‌کرێ، بۆ وێنه‌ ده‌ڵێن:(ئه‌ده‌ب + هۆنه‌ر،ئه‌ده‌بی + گه‌لان،ئه‌ده‌بیاتی +شه‌ڕ،به‌ + ئه‌ده‌ب، بێ + ئه‌ده‌ب و ...)) جا ئێمه‌ لێره‌دا باس له‌ دنیای ئه‌ده‌بیات ده‌که‌ین وه‌کوو شێعرو چیرۆک، ژێرخان و ناوه‌وه‌ی چوار چێوه‌ی شێعر و چیرۆک و رۆمان و...، به‌ گشتی،وه‌ختێ ئێمه‌ باس له‌ شێعر ده‌که‌ین ده‌بێ له‌ پێشدا له‌ ماکه‌ و جه‌وهه‌ری ئه‌و شێعره‌ بگه‌ڕێین که‌ ئه‌ویش ئه‌ده‌به‌،به‌ بڕوای من چ رۆمان،چ شێعر و چیرۆک به‌ گشتی ئه‌گه‌ر خاڵی بن له‌ هه‌وێنی ئه‌ده‌ب و تیشکی ئه‌ده‌بیات پێوه‌ی دیار نه‌بێ،ئیتر ئه‌وه‌ هه‌ڵبه‌ستێکی بێ رۆح و ناوه‌رۆکه‌ وقالۆرێکه‌ به‌ تاڵ و جه‌وهه‌ر و عه‌یاری هۆنه‌ر و نووسین به‌ گشتی ئه‌ده‌به‌.

3 ــ باش وایه‌ ئێمه‌ بگه‌ڕێینه‌وه‌ بۆ نه‌ختێک دواتر،وه‌ختێ زمان دێته‌ گۆ که‌م یان زۆر بیسه‌ر له‌ ده‌وری خۆی کۆ ده‌کاته‌وه‌،با هه‌ر باسی رۆژانی ده‌ورانی منداڵی بکه‌ین کاتێک دایک و نه‌نکه‌ پیره‌کانمان شه‌وانه‌ هه‌تاکوو خه‌و به‌ لای داده‌بردین و‌ ده‌ چووینه‌‌ ئامێزی پێخه‌فه‌وه‌، شێعر و نه‌قڵ و نه‌زیله‌ وحه‌قایه‌تیان بۆ ده‌گێڕاینه‌وه‌ ،ئه‌وانه‌ پڕ بوون له‌ جوانکاری و ئه‌ده‌ب به‌ گشتی، له‌و زه‌مان و سه‌رده‌مانیشدا سات و سه‌ودا وبگره‌ و به‌رده‌ هه‌ر بووه‌، ئه‌وانه‌ کێ پێکی هێناون؟ مه‌گه‌ر هه‌ر به‌شه‌ر نه‌بووه‌؟ تۆ نه‌شته‌رێک بێنه‌ به‌ر چاوی خۆت که‌ ده‌ستکردی مرۆیه‌، بیده‌ به‌ده‌ست که‌سێکه‌وه‌ که‌ خاوه‌نی ئه‌ده‌ب و هزری ئینسانی بێ،با بڵێین دوکتۆر و پزیشک بێ کاری نه‌شته‌ر گه‌ری پێده‌کا، بیده‌ به‌ده‌ست جه‌للادێکه‌وه‌ سه‌ری ئینسانی پێده‌په‌ڕێنێ.ئه‌وه‌ بۆ چی ده‌گه‌ڕێته‌وه‌،ئه‌وه‌ی دووهه‌میان به‌ تاڵه‌ له‌ ئه‌ده‌ب، خۆ ئه‌ده‌ب هه‌ر ئه‌وه‌ نییه‌ مرۆ خاوه‌ن به‌رهه‌می هۆنه‌ری بێ وه‌ک شانۆکارێک، شاعیر و نووسه‌رێک، ته‌کنۆلۆژیا کارێکیش ده‌توانێ خاوه‌ن ئه‌ده‌ب بێت،ئه‌وه‌ نییه‌ جه‌نابت به‌ هۆی ته‌کنۆلۆژیاوه‌ ده‌توانی به‌رهه‌می ئه‌ده‌بی بگه‌یه‌نی به‌ گوێی بیسه‌رانی به‌شی کۆلکه‌زێڕینه‌ و راماندا،ئه‌ده‌ب وه‌کوو سیمورخێک وایه‌ هه‌میشه‌ ده‌توانێ شته‌ باشه‌کان به‌ کۆڵه‌وه‌ بگرێ و بفڕێ بۆ قولله‌ی قاف،ئه‌و ترۆپکه‌ی گه‌رچی ئه‌وسانه‌ و خه‌یاڵییه‌، به‌ڵام له‌ راسته‌قینه‌دا گه‌ش ده‌بێته‌وه‌، وه‌کوو کاره‌کانی برایانی ویل بێل رایت وئولیوێڕرایت، ئه‌دیسۆن،گراهام بێل و ...،سه‌د ساڵ ته‌نیایی ماکێزخۆهێن سه‌رده‌می ئێستایه‌، کاره‌کانی به‌همه‌ن قوبادی ئه‌وه‌ چه‌ند ساڵێکه‌ شان به‌ شانی دنیای ئه‌نته‌رنێت و عه‌وله‌مه‌یه‌ ده‌چێته‌ پێشێ.ئه‌گه‌ر ئه‌ده‌ب کاریگه‌ری خۆی له‌ ده‌ست بدات ،ئه‌شێ ئه‌مڕۆ شێعره‌که‌ی سه‌عدی له‌ سه‌ر ده‌رانه‌ی بنکه‌ی نه‌ته‌وه‌ یه‌کگرتووه‌کان(بنی ادم اعضای یک دیگرند) بسڕنه‌وه‌.

4 ــ به‌ بڕوای من نووسین له‌ خویندن رایه‌!ئێمه‌ی کورد بن ده‌ستین،ده‌خوێنین ،به‌ڵام نه‌ک به‌ زمانی خۆمان، به‌ زمانی یه‌کی تر که‌ زمانی ئێمه‌ نییه‌ و ئه‌بێ هه‌ر خۆمان ئه‌و زمانه‌ بۆ خۆمان ته‌رجه‌مه‌ بکه‌ینه‌وه‌، که‌ وابوو ئێمه‌ دوورین له‌ که‌لتوور و تۆره‌مه‌ی خۆمان، که‌سێک که‌ به‌ خوێندن و نووسین پێده‌گا، جیاوازتره‌ له‌وه‌ی که‌ نه‌یخوێندووه‌ و ته‌نیا گوێ بیستی زمانه‌که‌ی خۆی بووه‌، ئێمه‌ لێره‌ ئه‌وه‌ی له‌کۆنه‌وه‌ سینه‌ به‌ سینه‌ پێمان گه‌یوه‌، ته‌نیا ده‌نگ بووه‌ ،له‌ رێگه‌ی بیستنه‌وه‌ لێی تێگه‌یوین، نه‌مان خوێندۆته‌وه‌،له‌ قوتابخانه‌ به‌ ده‌رس و وانه نه‌‌مان خوێندووه‌،به‌ نووسراوه‌ نه‌مان نووسیوه‌، ئه‌گه‌ر چکێک ئه‌و باسانه‌ی خوێندووشمانن تۆزێ له‌ شتێک بووه‌،مێژوو ده‌خوێنین،خۆمان بۆ خۆمان نه‌نووسیوه‌،جۆگڕافیا هه‌ر وا ، نه‌ته‌وه‌یی هه‌ر وا،که‌وابێ نووسین له‌ ناو ئێمه‌دا حه‌زه‌،هیوایه‌،به‌ڵام ئه‌وه‌ ده‌بێ له‌ ته‌مه‌نی منداڵیدا له‌ گه‌ڵی رووبه‌روو ببین، که‌ چی هه‌ر که‌منداڵی ئێمه‌ پێ ده‌نێته‌ فێرگه‌ ،چه‌واشه‌ ده‌بێ،وه‌ک ئه‌وه‌ وایه‌ له‌ به‌ر دایکی هه‌ڵی بگری و دنیایه‌ک دووری بخه‌یته‌وه‌،جا تۆ بیهێنه‌ به‌ر چاوی خۆت، منداڵێک که‌ له‌ دایکی دوور خرایه‌وه‌ ده‌بێ چ روانگه‌یه‌کت به‌رامبه‌ری هه‌بێ؟ به‌ڵام به‌و حاڵه‌شه‌وه‌ نه‌ هونه‌رمه‌ند راوه‌ستاوه‌ و ده‌ستی له‌سه‌ر ده‌ستی داناوه‌،نه‌ شاعیرو نه‌ نووسه‌ر، به‌ خوێندنه‌وه‌ و حه‌ولدان توانیویانه‌ ئه‌و هه‌ست و سۆزه‌ی له‌ ده‌روون دایه‌ بیده‌نه‌وه‌ به‌ کۆمه‌ڵگاکه‌ی تا کوو کوردیش وه‌کوو هه‌موو میلله‌تانی دنیا بتوانێ به‌ باڵی خۆی بفڕێ و به‌رهه‌می خۆی له‌ په‌ڕتووکخانه‌که‌یدا به‌ده‌سته‌وه‌ بێ.

5 ــ له‌ نێو نه‌ته‌وه‌ی کورد زماندا ئه‌ده‌بی منداڵ مێژوویه‌کی چه‌ندان ساڵه‌ی نییه‌! ئه‌وه‌ ده‌گه‌ڕێته‌وه‌ بۆ به‌ر به‌ست کردنی زمانه‌که‌ی،هه‌ر وه‌ک باسیشم کرد له‌ کۆمه‌ڵگایه‌کدا رێگه‌ نه‌درێ خه‌ڵکه‌که‌ی به‌ زمانی زگماکی بخوێنێ، ئیتر چۆن چاوه‌ڕوان ده‌کرێ نووسراوه‌ی بۆ منداڵی هه‌بێ،ئه‌گه‌ر بیشی بێ به‌ زمانی خۆی نییه‌،به‌ڵام مرۆڤی کورد هه‌ر له‌ کۆنه‌وه‌ توانیویه‌تی به‌ ئه‌ده‌بی سه‌ر زاره‌کی زاخاوی مێشکی منداڵی خۆی بدا،هه‌ر له‌ سه‌ر پشتی لانکه‌ و بێشکه‌وه‌ به‌ لایه‌ لایه‌ خه‌واندوویه‌تی،دیاره‌ هه‌موو گه‌لانی دنیاش له‌م شێوه‌یه‌ تۆره‌ی خۆیان هه‌یه‌،به‌ڵام ئه‌گه‌ر به‌ نووسراوه‌ گه‌ره‌کمان بێ،باسی مێژووی ئه‌ده‌بی منداڵان بکه‌ین ناتوانین بێژین پێشینه‌یه‌کی دوور و درێژی هه‌یه‌، به‌ڵام ئه‌گه‌ر باسی ئه‌ده‌بی سه‌ر زاره‌کی بکه‌ین ئه‌وه‌ ده‌گه‌ڕێته‌وه‌ بۆ ته‌مه‌نی مرۆڤ،دایک و باب،ئه‌و شت گه‌له‌ی که‌ بیستوویانه‌ و یان ئه‌وه‌ی هاوکات بووه‌ له‌ گه‌ڵ ته‌مه‌نی خۆیان وه‌کوو سه‌ربوورده‌ و نه‌قڵ و نه‌زیره‌ بۆ کوڕ و کاڵ و نه‌وه‌کانی خۆیان گێڕاوه‌ته‌وه‌ ،که‌ ئێستاش چیرۆک و حه‌قایه‌تی گورگ و مه‌ڕ، بزنۆکێ و مه‌ڕنۆکێ، دایه‌ مه‌مده‌ به‌ گورگه‌،کوڕه‌ که‌چه‌ڵ و سه‌دانی تر که‌ هه‌ر بۆ منداڵ کوتراوه‌ و سینه‌ به‌ سینه‌ هاتووه‌.دیاره‌ له‌ سه‌ر هه‌ڵدانی سه‌ده‌ی بیسته‌مدا که‌ دنیای رۆژنامه‌گه‌ری به‌ رووی کوردیشدا کرایه‌وه‌، هه‌ر وه‌ک یه‌ڵماز گۆنای،فایق بێکه‌س، زیوه‌ر، کاکه‌ی فه‌للاح،هه‌ژار، هه‌تا ده‌گاته‌ ئه‌م سی ساڵه‌ی رابردوو که‌ له‌ عه‌بدوڕڕه‌حمانی فه‌هیمییه‌وه‌ ده‌ست پێده‌کات و ئه‌م کاروانه‌ش قه‌ڵه‌می تازه‌ی ره‌گه‌ڵ ده‌که‌وێ.

6 ــ با ئێمه‌ لێره‌دا به‌ گشتی باس له‌سه‌ر ئه‌ده‌بی منداڵان بکه‌ین،وه‌ک خۆتان ئاماژه‌تان پێکرد، له‌م ده‌سپێکی سه‌ده‌ی تازه‌دا،دنیای ئه‌ده‌ب پانتایه‌کی به‌رین و به‌ر فراوانی به‌ خۆیه‌وه‌ گرتووه‌، ئه‌ده‌بی منداڵیش که‌وتۆته‌ قۆناغێکی تازه‌وه‌.دیاره‌ منداڵانی به‌ زمان کورد له‌ ئێراندا، ئه‌وه‌ی له‌ یه‌که‌م رۆژی چوونه‌ قوتابخانه‌دا که‌ به‌ر گوێیان ده‌که‌وێ، زمانێکه‌ جوودا له‌ ئه‌و زمانه‌ی که‌ دایکیان دواندوونی، که‌ وابوو ئه‌و منداڵه‌ هه‌ر له‌ رۆژانی سه‌ره‌تاییدا گوێ بیستی که‌لتوور و ئه‌ده‌بی که‌سێکی دیکه‌ ده‌بێ که‌ فڕی به‌سه‌ر زمان و تۆره‌ی ئه‌وه‌وه‌ نییه‌،شته‌کان به‌ گشتی بۆ ئه‌و نامۆن و دوور له‌ ره‌سه‌نایه‌تی ئه‌و منداڵه‌ن.ئه‌ده‌بیاتی فارس باس له‌ زۆر شت ده‌کا که‌ منداڵی کوردی هه‌ر نازانێ ئه‌و شتانه‌ی که‌ مامۆستاکه‌ی پێی ده‌ڵێ:چییه‌! بۆ وێنه‌ له‌م چاخ و سه‌رده‌مه‌شدا هێڵی ئاسن و شه‌مه‌نده‌فه‌ر نه‌گه‌یوه‌ته‌ کوردستان،کارخانه‌ گه‌لی پیشه‌ سازی مۆدێڕن و پێشکه‌وتوو هه‌ر خه‌ونه‌، تێله‌کابین و فڕۆکه‌ هێشتا له‌ گه‌ڵ مێشکی منداڵانه‌ی ئه‌و نه‌گونجاوه‌، ئێستاش که‌ فڕۆکه‌یه‌ک به‌ سه‌ر شار و لادێکانماندا تێده‌په‌ڕێ،منداڵ بۆی هه‌ڵ ده‌به‌زێ و به‌لایه‌وه‌ زۆر سه‌یره‌، که‌ وابوو کورد له‌ فه‌رهه‌نگی خۆی بێگانه‌ ده‌بێ و هه‌ڵده‌دێردرێ.

باسی گۆڤار و نامیلکه‌ت کرد، به‌ڵێ چه‌ند ساڵێکه‌ تاکوو ته‌را کار بۆ منداڵان کراوه‌ وه‌کوو په‌ڕاو، ئاڵه‌کۆک بۆ ماوه‌یه‌ک له‌ مه‌هاباد ده‌رده‌چوو، به‌ڵام ئێستا له‌ بری ئه‌و کانی چاپ ده‌بێ، حه‌وته‌نامه‌ی سیروان چه‌ند ساڵێکه‌ لاپه‌ڕه‌یه‌کی بۆ زارۆکان ته‌رخان کردووه‌ به‌ ناوی ره‌وره‌وه‌، زۆر که‌سی دیکه‌ش هه‌ن کاریان بۆ منداڵ کردووه‌ وه‌کوو کتێب.

7 ــ ئه‌مه‌ پرسیارێکی جوان و به‌ پێزه‌، به‌ لای منه‌وه‌، ئه‌وه‌ی کار بۆ منداڵان ده‌کا ئه‌شێ خۆی رۆحێکی په‌پووله‌ ئاسای هه‌بێ، ده‌بێ منداڵێکی به‌ ته‌مه‌ن بێ، ئه‌زموونی باشی هه‌بێ، له‌ ناخه‌وه‌ له‌ هه‌ست و سۆزی منداڵ ئاگادار بێ، بۆ چی ده‌ڵێن منداڵ؟ ئه‌وه‌ی پاشه‌ رۆژ جێی ئێمه‌ مانان ده‌گرێته‌وه‌ کێیه‌؟ به‌ر له‌ هه‌ر شت نابێ درۆ بدرێ به‌ گوێی منداڵدا، نابێ خه‌ونه‌کانی، خۆشییه‌کانی منداڵ زه‌وت بکرێن،ئه‌و داستان و شێعره‌ی بۆ منداڵ ده‌نووسرێ جێی متمانه‌ و دڵنیا بوونی ئه‌وان بێت،وه‌ختێ له‌ چیرۆکێکدا باس له‌ هه‌ژدیها ده‌کرێ که‌خه‌ریکی قوتدانی مرۆڤێک یان گیان له‌به‌رێکی دیکه‌یه‌، ئه‌مه‌ هه‌تا مردن به‌سه‌ر مێشکی منداڵه‌وه‌ نه‌خش ده‌به‌ستێ، ناکرێ تۆ بێنی به‌ شێوه‌یه‌کی زه‌ق و به‌ر جه‌سته‌ باسی کاره‌ سات و ناخۆشییه‌ کان بۆ منداڵ بگێڕییه‌وه‌، له‌ باتی ئه‌وه‌ی منداڵ ترسی وه‌به‌ر بنێی، ده‌بێ بیبزوێنی، گوڵبزه‌ی بخه‌یه‌ سه‌ر لێو، فێری بکه‌ی هه‌موو شت جوانه‌، له‌ جوانییه‌کانه‌وه‌ پێدا بێی، له‌ دڵۆڤانییه‌کانی رووبار، مانگه‌ شه‌و و په‌پووله‌ و مۆم، به‌رامه‌ی گوڵ و جوانی و به‌خشنده‌یی سروشت.

8 ــ به‌ لای منه‌وه‌ ده‌بێ بڵێم به‌شێکی ئه‌م پرسیاره‌م له‌سه‌ره‌وه‌ وڵام داوه‌ته‌وه‌، جه‌نابت باسی لاوازی ژانر یان شێوازی ئه‌ده‌بی ده‌که‌ی ئه‌ویش بۆ منداڵ و له‌ ئه‌ده‌بی کوردیدا، من پێم وایه‌ ئه‌گه‌ر ئاماژه‌ به‌م خاڵه‌ بکه‌م ده‌توانم بڵێم پڕاوپڕ وڵامی به‌ڕێزتانم داوه‌ته‌وه‌.به‌ بروای من وه‌کوو که‌سێک که‌ بۆ منداڵان ده‌نووسم، ده‌توانم پێ له‌سه‌ر ئه‌م به‌شه‌ داگرم، وه‌ختێ که‌سێک زمان و فه‌رهه‌نگی جیاوازی هه‌یه‌، جیاواز له‌و زمانه‌ی که‌ رۆژانه‌ پێی ده‌خوێنێ، ده‌بێ ئه‌و خه‌یاڵه‌ی به‌ مێشکی دادێ ، ئه‌و بیرۆکه‌ی بۆی مه‌به‌سته‌ ئه‌و هه‌ست و ئێحساسه‌ی له‌ ده‌روونی دایه‌، ئه‌شێ ته‌ر‌جوومه‌ی بکا، وه‌ریبگێڕێته‌ سه‌ر ئه‌و زمانه‌ی که‌ ده‌یخوێنێ، به‌ کوردی بیر بکه‌وه‌ و به‌ فارسی بنووسه‌! که‌وابوو ئه‌وه ‌لاوازی ده‌هێنێ و له‌ فۆڕم ده‌ر‌ده‌چێ، ئه‌مه‌ لایه‌نێک، لایه‌نێکی تری هۆکاری لاوازی له‌ ئه‌ده‌بی منداڵاندا، هه‌ر وه‌ک پێشتر باسم کرد: نووسه‌رێکی ئیسفه‌هانی بۆ له‌ ده‌ردی منی کورد تێده‌گا، ده‌رده‌کانی ئه‌و له‌ گه‌ڵ ده‌ردی منی کورد عه‌رز و ئاسمانیان نێوانه‌، منداڵی ئه‌وێنده‌رێ گوڕ و له‌ پیتزاو دانیشتن له‌ سه‌ر کاناپه‌ ده‌گرێ،منداڵانی زۆربه‌ی ناوچه‌کانی ئێمه‌ ئێستاش به‌ دار و چێو بووکۆکه‌ و له‌یستووک ساز ده‌که‌ن و کوڕان لاسکه‌ قالۆری گوڵه‌ به‌ڕۆژه‌ ده‌که‌نه‌ ئه‌سپی ژێر پێیان.

ئێستاش ئه‌گه‌ر نووسه‌ری کورد خۆی به‌ به‌ر پرس بزانێ له‌ مه‌ڕ په‌روه‌رده‌ و رێگه‌ چاره‌ی ئه‌ده‌بی منداڵان به‌ر له‌ هه‌موو شت ده‌بێ روو راست بێ، به‌ سه‌داقه‌ته‌وه‌ بنووسێ و ره‌وره‌وه‌یان بۆ ساز بکا،ته‌نیا به‌ توێکوڵ چاویان نه‌به‌ستێ.ده‌ستیان بگرێ و فێری داره‌داره‌یان بکات.

9ــ حه‌ز ده‌که‌م لێره‌دا نوکته‌یه‌ک له‌ نووسه‌ری جوانه‌مه‌رگ (سه‌مه‌دی بێهڕه‌نگی) باس بکه‌م، ئه‌و مامۆستا خامه‌ ره‌نگینه‌ ده‌ڵێ: رۆژێک که‌ تازه‌ کلاسه‌که‌مان کرابۆوه‌، وانه‌م به‌ قوتابییه‌کان ده‌گوت، وێنه‌کانم به‌ ده‌رس پێده‌گوتن، قامکم له‌ سه‌ر تابڵۆی ئاو دانابوو که‌ له‌ ژێریدا نووسرابوو (ئاب) گوتم ئه‌وه‌ ئابه‌، یه‌کێ له‌ منداڵه‌کان هه‌ستا و گوتی : مامۆستا بۆچی درۆ ده‌که‌ی؟ ئه‌وه ‌(سوو)وه‌؛ یان مامۆستایه‌کی کورد کورد زمانی فارسی بێژ بۆی گێڕامه‌وه‌ که‌ جارێک له‌ پۆله‌که‌مدا، وێنه‌ی خوێدانم به‌ منداڵان نیشان دا و کوتم،(نمکدان)منداڵێکی زیت هه‌ستا و گوتی: ئاغا بۆ ئه‌وه‌نده‌ که‌ری! ئه‌وه‌ خوێدانه‌! که‌ وابێ منداڵ له‌ سه‌ر دوو رێیانێک ماتڵ ماوه‌ و نازانێ به‌ کامیاندا بڕوات، له‌ ماڵێ به‌ زمانی کوردی قسه‌ ده‌کا، له‌ مه‌دره‌سه‌ به‌ فارسی ده‌خوێنێ، وه‌ک ئه‌وه‌ وایه‌ منداڵ چه‌کمه‌ی ده‌پێدا بێ و چه‌کمه‌کانی پڕ بێ له‌ خیز و خۆڵ!

10 ــ پێموایه‌ جارێکی تر وڵامی ئه‌م پرسه‌م دابێته‌وه‌، منداڵی کورد زمان، جگه‌ له‌ سه‌ر لێشێواوی، چه‌واشه‌یی و هه‌ڵدێران، به‌ چ ئامانجێک ده‌گا، بێجگه‌ له‌وه‌ی که‌ به‌ ده‌رس ده‌یخوێنێ، لێی تێناگا، ماندوو ده‌بێ، وه‌ڕه‌ز ده‌بێ، وه‌کوو ئه‌وه‌ وایه‌ به‌ بێژنگ ئاوی پێ بێنی، ئیتر ئه‌وه‌ ده‌بێته‌ هۆکار بۆ ئه‌وه‌ی منداڵ واز له‌ ده‌رس و قوتابخانه‌ بێنێ و بۆ هه‌میشه‌ به‌رامبه‌ر به‌ خوێندن بێزاری خۆی نیشان بدات. به‌ڵێ، ئه‌مه‌ پرسیارێکی به‌ جێیه‌، منداڵ که‌ له‌ سه‌ره‌تا دا ئه‌و زمانه‌ی له‌ ماڵه‌وه‌ پێی ده‌دوێ، به‌و زمانه‌ ده‌رسی نه‌خوێند، ده‌رس و قوتابخانه‌شی به‌ نیوه‌چڵی به‌ جێ ده‌هێڵێ، که‌ وابوو ناتوانێ خوێنه‌ری به‌رهه‌مه‌کانی ئێمه‌ بێ.

11ــ هۆیه‌که‌ی بۆ ئه‌وه‌ ده‌گه‌ڕێته‌وه‌، فره‌تر حه‌ول دراوه‌ بۆ شێعر نووسین،نووسه‌ر یان شاعیر، ئه‌وه‌ی له‌ ده‌روونی دابووه‌، زیاتر به‌ شێعر ده‌ری بڕیوه‌، ده‌سه‌ڵاتی شێعر زاڵتر بووه‌، یان به‌ شێوه‌یه‌کی دیکه‌، له‌ رابردوودا شێعر زێده‌تر کاریگه‌ر بووه‌ ،شێعر له‌ به‌ر ده‌کرێ و باشتر ده‌توانێ له‌سه‌ر مێشک وه‌مێنێ، به‌ڵام ئه‌مڕۆ هه‌ر وه‌ک ده‌بینین چیرۆک هه‌ست بزوێن تره‌ و چێژ به‌خشتر بووه‌، ئه‌وه‌ تازه‌ هاتۆته‌ نێو ئه‌ده‌بیاتی منداڵانی ئێمه‌وه‌، ده‌ناگه‌لانی دیکه‌، له‌م بواره‌دا پێشینه‌یه‌کی دره‌وشاوه‌یان هه‌یه‌، فارس زۆری کار بۆ منداڵ کردووه‌، ئه‌ده‌بی منداڵان له‌ نێو فارسدا زۆر له‌ سه‌رێیه‌، ئه‌وان به‌ نووسینی خۆیان نه‌وه‌ستاون، ئه‌ده‌بی گه‌لانی دنیایان وه‌رگێڕاوه‌ته‌ سه‌ر زمانی خۆیان، به‌ڵام ئێمه‌ چی، ئێمه‌ له‌ خوێندن به‌ زمانی خۆمان بێبه‌شین، منداڵێک که‌ نه‌توانێ چیرۆک و ئه‌وسانه‌ و شێعر به‌ زمانی زگماکی وه‌خوێنێ، ناتوانێ ئاگاداری له‌ سه‌ر که‌لتوور و که‌له‌پووری خۆی هه‌بێ، زمانێک که‌ پێی نه‌خوێندرێ، پێی نه‌نووسرێ به‌ره‌و هه‌ڵدێری نه‌مان گلۆر ده‌بێ.

12 ــ پێم خۆش بوو ئه‌م باسه‌ت هێنا گۆڕێ، ده‌بێ له‌ دوو خاڵدا وڵامی پرسیاره‌که‌ت بده‌مه‌وه‌، له‌ پێشدا با بێمه‌ سه‌ر خاڵی یه‌که‌م، منداڵی کوردی، به‌ر له‌وه‌ی ته‌مه‌نی بگاته‌ قوتابخانه‌، شه‌و و رۆژ بیسه‌ری به‌رنامه‌ی ته‌له‌ویزیۆن و کارتۆن و به‌رنامه‌ی منداڵانه‌، به‌ڵام چ به‌رنامه‌یه‌ک بۆ منداڵل، ئاخۆم به‌رنامه‌یه‌کی یه‌کسانی و هاوبیری بۆ زارۆکان دێته‌ سه‌ر شاشه‌؟ ئه‌وه‌ی ده‌ی بیستێ و ده‌یبینێ، پێچه‌وانه‌ی فه‌رهه‌نگ و زمانی ئه‌وه‌، ئه‌و منداڵه‌ی له‌ به‌رنامه‌ی میدیای فارسیدا گاز ده‌کاته‌ دایکی و به‌ مامان بانگی ده‌کا، به‌ پووری ده‌ڵێ:خاڵه‌ و عه‌ممه‌، ئه‌وانه‌ هه‌ڵداشتنی منداڵه‌ بۆ نێو بازنه‌
کورده‌واری ئه‌ووڵاته سێحراوی و‌ شێعراو ی یه‌یه‌ که‌ هه‌موودیمه‌نه‌کانی پێکهاته‌ی سروشت،به‌وپه‌ڕی جوانی یه‌وه‌ بوونه‌ته‌ شێعرودره‌ختی شێعر له‌سیما و سه‌ماوزریوه‌وجریوه‌و کزه و  گڤه‌‌ و هاژه ‌و گمه‌ و شنه ‌و شانۆی ئه‌وان چرۆئه‌گرێ و ئه‌وانیش له بێشه‌ی ‌شێعردا کاریگه‌ر و خۆڕاگر و ره‌نگینتر و رازاوه‌تر و قه‌شه‌نگتر ئه‌بنه‌وه ‌و له‌هه‌وری دڵی شاعیردا‌ به‌رده‌وام باران ئاسا دائه‌بارنه‌ سه‌رگۆنا و رۆخساری پیره‌دایکی نیشتمانی کورده‌واری، دیاره‌ له‌م بواره‌دا گه‌لێ قه‌ڵه‌م هاتوونه‌ته‌ عه‌له‌م وبه‌رده‌وام خزمه‌تی حه‌زوتاسه‌و ئاوات وئاره‌زووه‌کانی کۆمه‌ڵانی خه‌ڵکیان کردوه‌که‌ له‌ نێو ئه‌وکۆمه‌ڵانه‌ی خه‌ڵک دا به‌شی گرینگ وهه‌ره رۆح‌ زه‌ریف وله‌ش شلک وناسکی کۆمه‌ڵ واته‌ مناڵان ومێرمنداڵان که‌متر هه‌وڵی بۆدراوه‌و له‌ راده‌ی پێویست خزمه‌تی گه‌شه‌ونه‌شه‌ی هزروبیری مناڵی کۆرد به‌سومبول هیماو داب ونه‌ریت و‌فه‌رهه‌نگ وزبانی دایکی خۆی نه‌کراوه‌ و ئه‌گه‌ریش ناو له‌منداڵان له‌شێعردا هاتبێت زۆرتر مناڵیان کردوه‌ته‌ بیانوو ومناڵ بوه‌ته‌ ئامرازوکه‌ره‌سه‌وپه‌یکی په‌یامبه‌ر بۆ گه‌وره‌کان….

له‌نێو ئه‌و خامه‌ ره‌نگینانه‌ی کوردستانی ئێران که‌ هه‌تا ئێستا هزروبیری له‌ باخچه‌ی مناڵاندا هاتوه‌ته‌ به‌ر به‌ڕێز کاک عه‌بدولره‌حمان فه‌هیمی (ده‌روێش)ه‌ که‌    ساڵی ۱۳۳۴هه‌تاوی له‌ گه‌ڕه‌کی (سه‌رچۆمی وڵیخان) له‌ شاری سه‌قز له‌ دایک بوه‌ خوێندنی سه‌ره‌تایی وناوه‌ندی و زانستگه‌ی له‌ شاره‌ کانی بانه‌و سه‌قزوسنه‌ ته‌واو کردوه

هه‌رله‌سه‌ره‌تای مناڵی یه‌وه‌ هۆگری ئه‌ده‌بیاتی کوردی بوه‌و ئێستا مامۆستای سه‌ره‌تایی یه‌و دواین ساڵی تێئه‌په‌ڕێنێت .

به‌رهه‌مه‌ چاپ وبڵاوکراوه‌کانی بریتین له‌:

۱-      شادی………….بۆمناڵان…شێعر

۲-      ئاشتی………….بۆمناڵان…شێعر

۳-      دنیای بێگه‌رد….بۆمناڵان…شێعر

۴-      کۆترومێرووله‌…بۆمناڵان…شێعر

۵-      ئازار…………..بۆمناڵان…چیرۆک

۶-      به‌یبوون…………………….شێعر

۷-      سێبه‌ری خه‌یاڵ……………..شێعر

۸-      سه‌فه‌رێک بۆ هه‌ولێر………سه‌فه‌رنامه‌

۹-      ته‌قیله‌……………………….هۆنراوه

۱۰- قسه‌ی خۆش باون نه‌بێ …ته‌نز

۱۱- کانی ئه‌وین…………….. باسێک له‌سه‌ر کانیاوی که‌س نه‌زان

۱۲- گردنبند ابی……………. (ملوانکه‌ی شین) وه‌رگێڕان

ئه‌وبه‌رهه‌مانه‌ی ئاماده‌ی چاپن:

۱-      شێته‌وژیره‌……………..بۆمناڵان…چیرۆک

۲-      ئاڵا… ………………….بۆمناڵان…چیرۆک

۳-      نیان وپه‌پووله‌…………..بۆمناڵان…چیرۆک

۴-      کاکڵ وتوێکڵ……………شیکردنه‌وه‌


نموونه‌ی شێعری عه‌بدولڕڕەحمان فه‌هیمی(دەروێش) سەقزی

 

به‌ره‌وئه‌وین

-----------------

شانه‌ به‌ تاکووببیته‌ هاوزمانی زوڵفی یار

خاڵ به‌ تاکوو ببیته‌ هاوده‌می لێوی نیگار

خۆلی رێ به‌ تاکوو بگری دامه‌نی دڵداره‌که‌ت

سوورمه‌ به‌ تاکوو ببیته‌ مه‌رهه‌می چاوی خومار

خۆنه‌پارێزی له‌ که‌یف وعه‌یش ونۆشی زاهیری

بۆمه‌له‌ک تاوس وه‌کووئاده‌م ده‌بیته‌ راوشکار

شه‌م ده‌سووتێت وده‌بێته‌ نوورورووناکی به‌شه‌و

چه‌نده‌ خۆشه‌ هه‌روه‌کوو شه‌م روونی که‌ی شه‌وگاری تار

داببارێنه‌ به‌سه‌ر خه‌ڵکا له‌ میوه‌ی زه‌ردوسوور

گه‌ربه‌ وێنه‌ی داری به‌ر بتکه‌ن هه‌موو ده‌م سه‌نگه‌ سار

په‌ڕپه‌ڕت که‌ن هه‌ر وه‌کوو گوڵ عه‌تری زۆرتریان ده‌یه‌

دابڕێژه‌ له‌عل ویاقووت گه‌ر له‌تت که‌ن وه‌ک هه‌نار

زه‌خمی نه‌شته‌رله‌ت له‌ تی کا دایڕنێ ئازای له‌شت

ناڵه‌که‌ت ئا‌هه‌نگی شادی بێت وه‌کوو سه‌نتووروتار

لامه‌ده‌ هه‌رگیز له‌رێگه‌ی چاکه‌ ،چابه‌ گیانه‌که‌م

باله‌گه‌ڵ نوقڵ ونه‌بات وقه‌ن ببیته‌ هاوقه‌تار

هه‌روه‌کوو “ده‌روێش” ئه‌گه‌ر ژینت سه‌راسه‌ر مه‌ینه‌ته‌

لێو به‌ خه‌نده‌و پێ که‌نین به هه‌رده‌سووڕێ رۆژگار

دووبه‌یتی هه‌ووه‌ڵی ئه‌م هۆنراوه‌ به‌فارسی له‌ مامۆستا مه‌لا کامیل نه‌قشبه‌ندی بوو له‌گه‌ڵ وه‌رگێڕانی ئه‌ودووبه‌یته‌ به‌کوردی کردمه‌ هه‌وێنی غه‌زه‌ڵه‌که‌.

 

(چرکه‌م دێ)‌ بۆ مناڵان ؛

--------------------------------

چرک چرک چرکه‌م دێ

ساڵ دوانزه‌مانگ فڕکه‌م دێ

هه‌م گه‌و‌ره‌م هه‌م بچووکم

‌هه‌م سه‌نگینم هه‌م سووکم

له‌سه‌رتاق داده‌نیشم

سووڕانه‌کاروئیشم

چوارچاره‌کی ته‌واوم

پێچ ومۆره‌ن هه‌ناوم

جار جار زڕه‌ی زه‌نگم دێ

به‌هێمنی ده‌نگم دێ

دنیا به‌من میزانه‌

ناوم چی یه‌ بیزانه‌؟!

(ئاشتی بۆ مناڵان…لاپه‌ڕه‌ی ۲۴)

 

(دایه‌گه‌وره‌)

-------------------------

دایه‌گه‌وره‌م زۆرجوانه‌

قژی ده‌که‌م به‌ شانه‌

په‌لکه‌کانی ده‌به‌ستم

له‌یاریده‌ی ناوه‌ستم

چاویلکه‌که‌ی بۆده‌سڕم

چی پێویست بێ بۆی ده‌کڕم

ده‌یشێلم هێدی وهێمن

ئه‌ویش هه‌ڵناکات بێ من

بۆم ده‌ڵێ چیرۆکی خۆش

خه‌مان ده‌کا فه‌رامۆش

به‌ لایه‌ی‌ لایه‌ی خۆشی ئه‌و

شه‌وچاوم ده‌چێته‌ خه‌و .

(دنیای بێگه‌رد…لاپه‌ڕه‌ ۱۸)

 

(دیان ئێشه‌)

-----------------

سۆران ددانی ئێشا

ئه‌مرۆ دوکتۆربۆی کێشا

دوێنێ شه‌وێ له‌به‌ر ژان

نه‌خه‌وتبوو تابه‌یان

دوای کێشانی ددانی

قه‌دری مسواکی زانی

وتی: له‌مه‌به‌دواوه‌

سستی ئه‌نێمه‌لاوه‌

دوانان خواردن هه‌موو ژه‌م

ددانم مسواک ئه‌که‌م

بائیتر قه‌ت نه‌یه‌شێ

دوکتۆربه‌گازنه‌یکێشێ.
چکیده:

کریم دافعی متولد سال 1339، یکی از شاعران و نویسندگان بانه است که اولین شعرش را در مجله سروه در سال 1364 با نام "ک.د . ئازاد" به چاپ رساند.از آن پس شعر ،مقالات و داستان های کوتاه زیادی را در مجلات کردی داخلی و خارجی به تحریر درآورده است.هم اکنون به عنوان مشاور در دبیرستان های بانه و مشاور خانواده به کار مشغول است. 

 

ـ  ناوی(کریم دافعی)ه !

ـ  نازناوی شێعری (ک.د.ئازاد) ه‌!

 ـ ساڵی 1339 له‌ ناوچه‌ی سه‌رده‌شت له‌ دایك بووه‌.

 ـ خوێندنی (سه‌ره‌تایی )له‌ سه‌رده‌شت و خوێندنی (راهنومایی) له‌ بانه‌ ته‌واو كردووه‌ .

ـ بۆ خوێندنی ناوه‌ندی (دبیرستان )چوار ساڵ له‌ شاری میاندواو خوێندوویه‌تی.دیپلۆمی  هه‌ر له‌ میاندواو له‌ ساڵی 1357 وه‌رگرتووه‌  .

ـ كارناسی ڕاوێژكاری (لیسانس مشاوره‌)ی له‌ زانستگای ته‌ورێز وه‌رگرتووه‌ وبڕوانامه‌ی لیسانسی  خۆی له‌ سه‌ر (كوردی سۆران) نووسیوه‌ به‌ ناوی:(معرفی ویژگیهای فرهنگی كردان سوران )كه‌ ئه‌و ساڵه‌ یه‌كێك له‌ باشیرین بڕوانامه‌كان بووه‌ و پله‌ی یه‌كه‌می دراوه‌تێ.

ـ ساڵی 1354 بۆته‌هۆگری شێعر و ئه‌ده‌ب و هه‌ر له‌وساوه‌ شێعریوتووه‌ .

ـ ساڵی 1364 هه‌وه‌ڵ شێعریله‌ گۆڤاری «سروه‌ » دا بڵاو بۆته‌وه‌ .پاشان له‌ زۆربه‌ی کتێب و گۆڤاره‌ فارسی وكوردیه‌كان دا (له‌ ناو ئێران ،ئورووپا و گۆڤاره‌كانی كوردی دونیا) شێعروبه‌رهه‌می چاپ كراوه‌ .

ـ پتر له‌ 500 به‌رهه‌می (شێعر و چیڕۆك وبه‌رهه‌می ده‌روون ناسی وبابه‌ته‌کانی ئه‌ده‌بی) له‌گۆڤاره‌كان وكتێبه‌كانی ئێران وجیهان دا چاپ كراوه‌!

36 به‌رهه‌می( به‌ شێوه‌ی كتێب ) هه‌یه‌ که‌ به هۆی گیروگرفت و بێ ده‌سه‌ڵاتی بڵاو نه‌بوونه‌ته‌وه‌ !

ـ‌  به‌رهه‌می زیاتر له‌ 30 ساڵ نووسینی ئه‌ده‌بی‌كه ‌زۆربه‌یان شێعرن و ئاماده‌ی چاپن بریتین له‌ :

1‌ـ چبكه‌م تا تۆ قه‌ت به‌هارت لێ نه‌تۆرێ (چاپی سوێد)

2ـ نیشتمانی تازه‌ی شێعرم

3ـ وه‌رزی قینێكی بێ واده‌

4 ـ شه‌یدایی

5ـ یاخی

6ـ شه‌وگارنامێنێ تاکوو سه‌ر

7 ـ  پایزه‌ خه‌م

8ـ  غه‌ریبانه‌

9ـ لێره‌ دڵداری تاوانه‌ !

10ـ  بۆ خه‌مێكی بێ كۆتایی

11ـ یاسای هه‌رمان

12ـ كوا یه‌ك ڕه‌نگی ده‌ورانی زوو؟

13ـ من هۆگری ئه‌م كوێستانه‌م

14ـ خۆشه‌ویستێكم هه‌بوو

15ـ وه‌رزی به‌رزی خۆشه‌ویستی

16ـ قه‌ڵه‌مێكی فره‌وێژ و  فڕ هاوێژ

17ـ یاد و یادگار، بۆنه‌ و به‌هانه‌

18ـ  تا ئاربابای خۆشه‌ویستی

19ـ  سه‌ردێڕی خوێن

20ـ تائه‌وپه‌ڕی فه‌رامۆشی

21ـ كووچه‌ڕازه‌كانی لاوه‌ تی

22ـ بێشكه‌كانمان پێناكه‌نن!

23ـ ئاواته‌كانمان هه‌ڵنافڕن

24ـ دواین وێستگه‌ !

 25ـ ئاوێنه‌كانی ده‌روون ( كورته‌ چیڕۆك )

26ـ كوردانی سۆران (لێكۆڵینه‌وه‌‌ سه‌باره‌ت به‌ زمان وفه‌رهه‌‌نگی كوردی سۆران )

27ـ خه‌ونووچكه‌كانی بێداری !( كورته‌ چیڕۆك)

28ـ تا باسی ئازادی ده‌که‌م !

29 ـ ڕاپه‌ڕین !

30ـ بابه‌ت و وتاری ئه‌ده‌بی

31ـ روانشناسی و مشاوره‌(مجموعه مقالات)

...

 ـ ساڵی 1368 وه‌ک دامه‌زرێنه‌ری ئه‌نجوومه‌نی ئه‌ده‌بی له‌ شاری بانه‌ تێكۆشانی خۆیپه‌ره‌ پێ داوه‌ .

(ئه‌نجومه‌نی ئه‌ده‌بی بانه‌ هه‌وه‌ڵین ئه‌نجومه‌نی ئه‌ده‌بی له‌ ناو شاره‌ کورد نشینه‌کانی ئێران دا بووه‌ که‌ له‌وێدا بێجگه‌ له‌ کاری ئه‌ده‌بی ،بۆ هه‌وه‌ڵ جار به‌ شیوه‌ی ڕه‌سمی و به‌ هه‌ر دوو شێوه‌ی سۆرانی و لاتین وانه‌ی کوردی تێدا وتۆته‌وه‌.

 بێجگه له دامه‌زراندی ئه‌نجوومه‌نی ئه‌ده‌بی بانه‌،وه‌ک به‌ڕێوه‌به‌ری ئه‌نجوومه‌ن کاریکردوه و زیاتر له‌ پێنج ساڵ به‌رێوه‌به‌ری ئه‌نجومه‌نی ئه‌ده‌بی بانه‌ بووه‌.

 ـ27 ساڵه‌ مامۆستای قوتابخانه‌یه‌ !

 ـ ئێستا بێجگه‌ له‌ كاری ئه‌ده‌بی ،له‌ ده‌بیرستانه‌كانی شاری بانه‌ وله‌ ناوه‌ندی ڕاوێژکاری بنه‌ماڵه‌

« مركز مشاوره‌ خانواده‌ » دا وه‌ك ڕاوێژكار خه‌ریكی كاره‌!

ـ خه‌ڵاتی یه‌که‌می به‌رده‌نگانی له‌ فستیواڵی شێعری هاوچه‌رخی پیرانشار 1388 وه‌رگرتووه‌!           
پیاوێكی جوامێر و فۆلكلۆر په‌روه‌رێكی نه‌ناسراوی كورد، ئه‌حمه‌د به‌كر ناسراو به "ئه‌حمه‌د ئاكۆ" بیست و پێنج ساڵ له‌مه‌وبه‌ر له‌ڕۆژی 1988.01.18دا له‌شاری هه‌ولێر دڵه ناسكه‌كه‌ی له‌لێدان كه‌وت و چه‌ند ده‌ستنووسێكی له هۆنراو و چیرۆكی فۆلكلۆری كوردی ناوچه‌كانی ڕانیه و قه‌ڵادزه په‌رتووكخانه‌یه‌‌كی پڕ له سه‌رچاوه‌ی مێژوو و وێژه و زمانی كوردی له‌پاش به‌جێما.

ئه‌حمه‌د ئاكۆ

ئه‌م خزمه‌تگوزاره‌ی كورد له‌ساڵی 1923دا له "ڕانیه" له‌دایكبووه و له‌دواییدا ماڵیان هاتۆته شاری كۆیه و خوێندنی سه‌ره‌تایی و ناوه‌ندیی تێدا ته‌واوكردوووه ئینجا چووه‌ته به‌غدا له‌قوتابخانه‌ی كشتوكاڵ له ئه‌بوغریب دا خوێندوویه‌تی و به‌پله‌یه‌كی به‌رز ده‌رچوو و به‌فه‌رمانبه‌ری كشتوكاڵی دامه‌زراوه و له گه‌لێ شار و ناوچه‌كانی كوردستان فرمانی بینیوه و له‌ساڵانی 1956-1957-1958دا له‌ قوبرس خوێندنی كۆلیژی ته‌واو كردووه و كه‌ گه‌ڕاته‌وه كراوه به به‌ڕێوه‌به‌ری به‌ڕێوبه‌رایه‌تی دارستانی پارێزگاری هه‌ولێر و خزمه‌تێكی زۆری دارستانه‌كانی كوردستانی كردووه و وه‌ك كه‌سایه‌تییه‌كی قسه‌ خۆش و ئێسك سووك له‌ناو كۆمه‌ڵدا ژیاوه و گه‌لێك خۆشه‌ویست بووه.

له‌دوای دامه‌زراندنی پارتی هیوا به‌سه‌رۆكایه‌‌تی مامۆستا "ڕه‌فیق حیلمی" له‌ساڵی 1939دا بۆ ساڵی 1941 بووه‌ته ئه‌ندامێكی چالاكی ئه‌و پارته نه‌ته‌وه‌‌ییه‌ی كورد و هه‌ر له‌ڕێگه‌ی دڵسوزیی بۆ كورد و كوردستان له‌و ساڵه‌وه ده‌ستی كردووه به‌كۆكردنه‌وه‌ و تۆماركردنی هۆنراوه و چیرۆكی فۆلكلۆری له‌ناوچه‌كانی ڕانیه و قه‌ڵادزێ، له‌وانه به‌یته‌كانی عه‌لی به‌رده‌‌شانی بوون و له‌سه‌رده‌می كۆماری دیموكراتی كوردستان له‌مه‌هاباد تۆمارێكی له‌و به‌یته میللی و هۆنراوه فۆلكلۆریانه به‌هۆی هاوڕێی خۆشه‌ویستی محه‌مه‌د تۆفیق وردی نادرووه‌ته مه‌هاباد و له‌ڕۆژنامه‌ی كوردستاندا بڵاوكراوه‌نه‌ته‌وه و هه‌ندێكیشیانی له‌دوای گه‌رانه‌وه‌ی وردی له‌پاش ڕووخانی كۆماره ساواكه‌ی كوردستان له‌په‌ڕتوكێكدا بڵاوكرانه‌ته‌وه و ئاماژه به‌وه كراوه، كه ئه‌‌‌حمه‌د ئاكۆ كۆی كردوونه‌ته‌وه.

له تۆماره ده‌ستنووسه‌كه‌ی ئه‌حمه‌د ئاكۆ دابه‌شێك له‌به‌یته‌كه‌ی عه‌لی به‌رده‌شانی بۆ "ئه‌وره‌‌حمان پاشای بابان" به‌م جۆره هاتووه:

ئه‌زم عه‌لی به‌رده‌شانی
به‌ندێ ده‌ڵێم به‌زوبانی
له‌به‌ندێم نه‌بێ گرانی
مه‌دحی پاشای كوردستانی.
پاشا چی بوو زێده پاشا
شایه‌د ڕۆم و قزڵباشه‌
هه‌ڕچه‌نده ده‌هاتنه ته‌ماشا
مه‌ردی چاك ئه‌وره‌حمان پاشا.

پاشای بابان جیهانگیری
ڕه‌نگ ڕۆسته‌می زاڵی پیری
ته‌حا ‌به‌ڕاوو ته‌گبیری
ڕانابوێری به‌زه‌لیلی
نانی ده‌ستێنی به‌شیری

به‌شیر ئه‌بێ ئیش پێك نایه
به‌وه‌ڵڵایی و به‌بیلایی
یاخی ده‌بم له‌به‌غدابێ
ناچمه سه‌فه‌ری له‌حه‌سایه‌!!!
شۆڕشگێڕی ناوداری كورد و پاشای كوردستان شێخ مه‌حموودی كوڕی شێخ سه‌عیدی كوڕی شێخ محه‌مه‌دی كوڕی كاك ئه‌‌‌حمه‌دی شێخ له ڕۆژی 1956.10.09دا له یه‌كێك له نه‌خۆشخانه‌كانی به‌غدا كۆچی دوایی كرد و ته‌رمی پیرۆزی به‌ڕیزێكی زۆر له‌ناو ئاپۆڕه‌ی خه‌ڵكی دڵسوزی شێخی نه‌مر و كورد و كوردستان له ته‌نیشت گۆڕی كاك ئه‌حمه‌دی شێخ له مزگه‌وتی گه‌وره‌ی سلێمانی به‌خاك سپێدرا.
ئه‌م كه‌سایه‌تییه مه‌زنه‌ی كورد له‌ساڵی 1881دا له‌سلێمانی له‌دایكبوووه، زانستی شه‌ریعه‌ت و فیقهـ و داڕشتن و بنچینه‌ی ته‌سه‌وفی خوێندووه و له‌ساڵی 1904دا له‌گه‌ڵ شێخ سه‌عیدی باوكی سه‌ردانی ئه‌سته‌مبوڵیان كردووه و چاویان به‌سوڵتا عه‌بدولحه‌میدا كه‌وتووه و ڕێزێكی زۆریان لێنراوه.

شێخ مه‌حموودی حه‌فید شێخ مه‌حموودی حه‌فید شێخ مه‌حموودی حه‌فید

كاتێك له ده‌سه‌ڵاتی عوسمانی له‌ دوا دوای جه‌نگی یه‌كه‌می جیهانی له‌ ناوچه‌ی سلێمانی هۆزه‌كانی خۆی ده‌كێشێته‌وه، شێخ مه‌حموود له 1918.11.15دا میرییه‌كی كوردی له كوردستانی باشوور داده‌مه‌زرێنێ، له‌م هه‌نگاوه‌یدا "مه‌یجه‌ر نۆئێل"ی فه‌رمانڕه‌وای ڕامیاری به‌ریتانیا له كوردستان پشتگیریی ده‌كات و حه‌ز ده‌كات كورد ده‌سه‌ڵاتێكی ڕامیاری خۆی هه‌بێ و جودابێ له ئێراق.    
        

"ستیڤن لۆنگریك له په‌رتووكه‌كه‌ی "ئێراق له 1900 - 1950"دا له‌باره‌ی فه‌رمانڕه‌وایی شێخ مه‌حمووده‌وه ده‌ڵێ:‌"ده‌سه‌ڵاتی فه‌رمانڕاویی شێخ مه‌حموود ناوچه‌كانی هه‌ڵه‌بجه و سلێمانی تا ده‌گاته ڕ‌ه‌واندزی گرته‌وه و ماوه‌یه‌كیش كۆیه و ناوچه‌كه‌یشی سه‌ربه میرییه‌كی شێخ بوون و به‌ده‌یان سه‌رۆك خێڵی كوردی كه‌وتنه پاڵی و كوردی بووه زمانی فه‌ڕمیی میرییه‌كه‌ی و فه‌رمانبه‌ری له كورد به‌ولاوه كه‌سی تر نه‌بوون."
شێخ مه‌حموود هه‌ستی ده‌كرد به‌ریتانیا به‌دڵ‌ له‌گه‌ڵ‌ كورد نییه و ورده‌ ورده له‌ په‌یمان و به‌ڵێنه‌كانی، كه به‌كوردی دابوون پاشگه‌ز ده‌‌ێته‌وه، بۆیه له ڕۆژی 21ی مایسی 1919دا سه‌ربه‌خۆیی ده‌سه‌ڵاته‌كه‌ی ڕاگه‌یاند و ئینگلیزه‌كانی له سلێمانی و ناوچه‌كانی وه‌ده‌رنا و هه‌ندێكیشی به‌دیلگرتن.
به‌ڵام پێنه‌چوو ئێنگلیزه‌كان هێزێكی چه‌كداری گه‌وره و گرانی خۆیان كۆكرده‌وه و له‌ قۆڵی كه‌ركووكه‌وه به‌ره‌و سلێمانی هاتن و له ده‌ربه‌ندی بازیان به‌له‌شكری خۆبه‌ختكاری شێخ مه‌‌‌حموود گه‌یشتن، به‌ چه‌كی نوێ له كوردیان داو له ئه‌نجامدا شێخی نه‌مر له په‌نا به‌رده قاره‌مان به برینداری به‌دیلگیراو بردرا بۆ به‌غدا و دادگای سه‌ربازی فه‌رمانی له‌سێداره‌دانی دا، به‌ڵام دوایی بیریان له‌وه‌كرده‌وه، گه‌ر شێخ مه‌حموود بكوژرێ باری كوردستان پتر ئاڵۆز ده‌بێ و شێخیش دیله‌كانی ئێنگلیزی نه‌كوشتوون و هێرشێ نه‌كردۆته سه‌ر سوپای به‌ریتانیا، به‌ڵكو له‌باری به‌رگری له خۆكردن دابووه، بۆیه بڕیاریان دا فه‌رمانی سزاكه‌ی سووك بكرێ و دوور خرێته‌وه بۆ هیندستان.
  
له‌پاش دوورخستنه‌وه‌ی شێخ مه‌‌حموود له سلێمانی، باری ئاسایشی كوردستان پتر تێكچوو، بۆیه به‌ریتانیا بیری له هێنانه‌وه‌ی ئه‌و پاشایه‌ی كوردستان كرده‌وه بۆ دامركاندنه‌وه‌ی ئه‌و په‌شێوییه، وابوو ئێنگلیزه‌كان له‌دوا دوای مانگی ئه‌یلوولی ساڵی 1922دا شێخ مه‌حموودیان هێناوه كوردستان و پێشوازییه‌كی گه‌رمی لێكراو ناوی نا پاشای كوردستان و له‌مانگی تشرینی دووه‌می 1922دا میرییه‌كی نوێ دامه‌زراند و میری به‌ریتانیا و مه‌لیكی ئێراق فه‌یسه‌ڵی یه‌كه‌م دانیان پێداهێنا.
به‌ڵام ئه‌م جاره‌ش به‌ریتانیا له‌گه‌ڵ كورد سه‌ر ڕاست نه‌بوو، به‌تایبه‌تی كه په‌یمانی سیڤه‌ر پووچه‌ڵكرایه‌وه و له‌شوێنی ئه‌و په‌یمانی لۆزان له 1923.07.24دا له‌گه‌ڵ توركیا كه‌مالی مۆركرا، دووباره له میریه‌كه‌ی شێخ مه‌حموود دراوه و ماوه‌یه‌ك پاشا مه‌حموود چووه چیای سورداش و دوایی گه‌ڕایه‌وه سلێمانی.
به‌ڵام له‌ساڵی 1924دا سوپای ئێراق به پشتگیری تانك و تۆپ و فڕۆكه‌ی به‌ریتانیا سلێمانی داگیركرد و ئه‌ندامی به‌ریتانیا خودموختاریش بۆ كورد ڕه‌وانه‌بینی ته‌نیا ئه‌و مافه‌ی دا به‌ كورد، "كه فه‌رمانبه‌ره‌كانی كوردستان كوردبن یا كوردی زان بن و زمانی كوردی بكرێ به‌زمانی فه‌ڕمی له‌ناوچه‌كه‌دا."
ئه‌مه‌یش به‌نامه‌یه‌كی فه‌ڕمی بۆ شێخ مه‌حموود ناردوو تێیدا نووسی له‌وه زیاتر چی دیكه‌تان پێ نادرێ.
دوا ڕاپه‌ڕینی شێخ مه‌حموود له‌دژی میری ئێراقی ژێر چاودێری به‌ریتانیا له‌دوای شه‌ڕه‌كه‌ی به‌رده‌ركی سه‌رای سلێمانی و كوشتنی ده‌سته‌یه‌ك له‌خۆپیشانده‌ران بوو، كه ئه‌و ساكه له‌دیوی كوردستانی ئێران له (پیران) داده‌نیشت، كه هه‌واڵی ئه‌و ڕاپه‌ڕینه‌ی میلله‌تی زانی، هاته دیوی پێنجوێن و ئه‌و ناوچه‌یه‌ی ئازادكرد و پیاوماوقوڵی ئه‌و ناوه‌ی كۆكرده‌وه‌ و به‌هه‌موویان له‌سه‌ر ڕاسپارد‌ه‌ی شێخی نه‌مر یادداشتێكی توندیان بۆ نوێنه‌ری به‌ریتانیا له‌به‌غدا نووسی و داخوازییه‌كانی گه‌لی كوردیان تێدانووسی، كه بریتی بوون له مانه‌ی خواره‌وه:
1. دامه‌زراندنی وڵاتێكی كوردی له زاخۆوه تا پشتی خانه‌قین و هیچ عه‌ره‌بێك نه سه‌رباز نه سیڤیل له‌م شوێنه‌دا نه‌مێنێ.
2. ئه‌م ناوچه‌یه واته "كوردستان" له‌ژێر چاودێری به‌رتیانیا دابی تاكو كۆمه‌ڵی ئه‌قوام (عصبه الامم) بڕیارێكی له‌سه‌ر ده‌دات.
3. به‌ڕه‌ڵڵاكردنی ئه‌و كه‌سانه‌ی به‌هۆی (شه‌ڕی به‌رده‌ركی سه‌را)وه گیراون و دوورخراونه‌ته‌وه بگه‌ڕێنرێنه‌وه شوێنی خۆیان.
4. هه‌ر ئه‌فسه‌ر و فه‌رمانبه‌رێكی كورد له وڵاتی عه‌ره‌بستاندا هه‌یه بنێردرێنه‌وه بۆ كوردستان.
له‌گه‌ڵ پێشكه‌شكردنی ئه‌م یادداشته، ده‌سته‌یه‌ك له ئه‌فسه‌رانی كورد له‌ سوپای ئێراق هاتنه‌ده‌ر و چوونه پاڵ بزووتنه‌وه‌كه‌ی شێخی نه‌مر له‌وانه "مه‌حموود جه‌وده‌ت، حه‌مید جه‌وده‌ت، كامیل ‌حه‌سه‌ن" هه‌روه‌ها "ماجید مسته‌فا"ش خۆی ئاماده‌كرد بۆ گۆڕپانی جه‌نگ له پێناوی سه‌رخستی داخوازییه‌كانی كورد.
كاتێك كه شێخ مه‌حموود هیچ وه‌ڵامێكی به‌ده‌ست نه‌گه‌یشت، له‌ ئاوباریك له‌وته شه‌ڕێكی قورس له‌گه‌ڵ سوپای ئێراق، به‌ڵام له‌به‌ر ناهاوكوفی له‌چه‌ك و ته‌قه‌مه‌نی و هێزی شه‌ڕكه‌ر بۆیه شێخی نه‌مر ناچاربوو له ڕۆژی 1931.05.13دا خۆی به‌ده‌سته‌وه‌بدات و بردار بۆ به‌غدا و سه‌ماوه و له‌دواییدا بۆ ناسریه، ئینجا گه‌ڕێنرایه‌وه بۆ به‌غدا، تاكو له‌ساڵی 1941دا له‌كاتی شه‌ڕه‌كه‌ی ڕه‌شید عالی گه‌یلانی له‌دژی به‌ریتانیا خۆی له‌ژیانی ده‌ست به‌سه‌ری له به‌غدا ڕزگاركرد و چوو له گوندی "داری كه‌لی" دانیشت دواكاتی ژیانی لێ به‌سه‌ربرد هه‌تا كۆچی دوایی كرد، میلله‌تی كورد هه‌ر به‌پاشای كوردستانیان زانی و گیانی پاكی چووه به‌هه‌شتی نه‌مرانی كورد و كوردستان.
ناوی‌ محه‌مه‌د كوڕی‌ سه‌عید پاشای‌ كوڕی‌ حسێن پاشای‌ كوڕی‌ ئه‌حمه‌د ئاغای‌ خه‌ندانه‌. بنه‌ماڵه‌ی‌ خه‌ندان هاوكارێكی‌ نزیكی‌ پاشاكانی‌ بابان بووه‌و دوای‌ كۆتایی‌ هاتنی‌ ده‌سه‌ڵاتی‌ بابانه‌كان. له‌ ناوه‌ڕاستی‌ سه‌ده‌ی‌ نۆزده‌هه‌مدا سه‌عید پاشا چۆته‌ ئه‌سته‌مبوڵ.            

 شه‌ریف پاشای خه‌ندان


 شه‌ریف پاشا كه‌ هاوپۆلی‌ شێخی‌ نه‌مر بووه‌ له‌ حوجره‌كه‌ی‌ خواجه‌ ئه‌فه‌ندیدا، له‌ ئه‌سته‌مبوڵ درێژه‌ به‌خوێندن ئه‌دات و له‌وێ‌ ئیتاڵی‌ و فه‌ره‌نسی‌ و  یۆنانی‌ فێر ئه‌بێت. ساڵی‌ 1885 ئه‌چێته‌ پاریس و خوێندنی‌ عه‌سكه‌ریی‌ ته‌واو ئه‌كات و ئه‌بێ‌ به‌ ژه‌نه‌ڕاڵ.

ساڵی‌ 1890 خێزان پێكه‌وه‌ ده‌نێت. هاوسه‌ره‌كه‌ی‌ كچی‌ عه‌باس حیلمی‌ و ئامۆزای‌ مه‌لیك فاروقی‌ پاشای‌ میسره‌. ساڵی‌ 1898 ده‌كرێته‌باڵیۆزی‌ ده‌وڵه‌تی‌ عوسمانی‌ له‌ سوید. ساڵی‌1908 ئه‌گه‌ڕێته‌وه‌ ئه‌سته‌مبوڵ و له‌گه‌ڵ ئه‌مین عالی‌ به‌درخان و شێخی‌ شه‌مزینی‌دا كۆمه‌ڵه‌ی‌ "ته‌عالی‌ و ته‌ره‌قی‌ كورد" دائه‌مه‌زرێنێت. لێره‌وه‌ كه‌سایه‌تی‌ شه‌ریف پاشا وه‌ك سیاسه‌تمه‌دارێكی‌ كورد په‌روه‌ر به‌رجه‌سته‌ ئه‌بێت.

له‌سه‌ر ئه‌م هه‌ڵوێسته‌ ئیتیحادییه‌كان پشتی‌ تێ‌ ئه‌كه‌ن وهیچ پۆستێكی‌ ئیداری‌ ناده‌نێ‌. ساڵی‌ 1909 له‌ پاریس حزبی‌ "رادیكالی‌ عوسمانلی‌" دائه‌مه‌زرێنێت و هه‌ر هه‌مان ساڵیش گۆڤاری‌ "مه‌شرووتییه‌ت" له‌ پاریس  ده‌رئه‌كات. ئه‌م گۆڤاره‌، ئه‌وه‌ی 55 ژماره‌ی‌ لێ‌ ده‌رچووه‌، بانگه‌واز بۆ دامه‌زراندنی‌ ده‌وڵه‌تێكی‌ ده‌ستووری‌ په‌رله‌مانی‌ ئه‌كات له‌و بیروباوه‌ڕه‌ی‌ شه‌ریف پاشاوه‌ سه‌رچاوه‌ی‌ گرتووه‌ كه‌ مافی‌ هه‌موو نه‌ته‌وه‌و كۆمه‌ڵه‌یه‌كی‌ ژێر ده‌سته‌ ته‌نیا له‌ ده‌وڵه‌تێكی‌ دیموكرات و ده‌ستووریدا پارێزراوه‌.

ساڵانی‌ جه‌نگی‌ یه‌كه‌می‌ جیهانی‌ شه‌ریف پاشا چالاكییه‌كی‌ ئه‌وتۆی‌ نه‌نواندو خۆی‌ بۆ رووداوه‌كانی‌ پاش جه‌نگ ئاماده‌كرد به‌و هیوایه‌ی‌ بتوانێ‌ له‌بارودۆخێكی‌ گونجاوتردا داكۆكی‌ له‌ مافی‌ نه‌ته‌وه‌كه‌ی‌ بكات. له‌ كۆتایی‌ حوزه‌یرانی‌ ساڵی‌ 1918 دا له‌ شاری‌ مارسیل چاوی‌ به‌ "سێر پێرسی‌ كۆكس" كه‌وت و داوای‌ لێ‌ كرد وه‌ك كاربه‌ده‌ستێكی‌ حكومه‌تی‌ بریتانیا چاره‌نووسی‌ نه‌ته‌وه‌ی كورد پشت گوێ‌ نه‌خات.

گه‌وره‌ترین چالاكی‌ سیاسی‌ شه‌ریف پاشا له‌ مانگی‌ ئازاری‌ 1919دا ده‌ركه‌وت، ئه‌و كاته‌ی‌ كه‌ به‌ناوی‌ نوێنه‌رێكی‌ متمانه‌ پێ‌ به‌خشراوی‌ كورده‌وه‌ یاداشتێكی‌ پێشكه‌شی‌ كۆنگره‌ی‌ ئاشتی‌ پاریس كردو نه‌خشه‌ی‌ كوردستانی‌ گه‌وره‌ی‌ كرد به‌ پاشكۆی‌ یاداشته‌كه‌ی‌ و داوای‌ كرد ده‌وڵه‌تێكی‌ سه‌ربه‌خۆ بۆ كورد دابمه‌زرێ‌.

ئه‌م یاداشته‌ی‌ شه‌ریف پاشا بووبه‌ بنه‌مایه‌ك بۆ چه‌سپاندنی‌ مافه‌كانی‌ گه‌لی‌ كورد له‌ په‌یمانی‌ سیڤه‌ردا كه‌ مانگی‌ ئابی‌ ساڵی‌ 1920 په‌سه‌ند كرا. سێ‌ ساڵ پاش ئه‌وه‌و له‌ كۆنفرانسی‌ لۆزان دا هه‌موو ئاواته‌كانی‌ شه‌ریف پاشا هه‌ره‌سیان هێنا. ئه‌م زوڵمه‌ گه‌وره‌یه‌ كارێكی‌ خراپیان كرده‌ سه‌ر باری‌ ده‌روونی‌ ئه‌م سه‌ركرده‌ لێهاتووه‌ی‌ كوردو رووبه‌ڕووی‌ قۆناغێكی‌ خه‌ته‌رناكی‌ ژیانی‌ پڕ نائومێدی‌ و چه‌رمه‌سه‌ری‌ بووه‌وه‌.

ئه‌م گه‌وره‌ پیاوه‌ی‌ كورد، شه‌ریف پاشای‌ خه‌ندان، له‌ كۆتایی‌ ساڵی‌ 1945دا له‌ ئیتاڵیا كۆچی‌ دواییكرد و له‌ گۆڕستانی‌ قاهیره‌ گۆڕ غه‌ریب بوو.
ئه‌مین عه‌لی به‌درخان یان محه‌مه‌د ئه‌مین عه‌لی به‌درخان له‌ساڵی 1851 له‌ دوورگه‌ی "Kreta" له‌دایکبووه. ئه‌م که‌سایه‌تییه به‌ناوبانگه‌ی به‌درخان به‌یه‌كێك له داکۆکیکه‌ران و چالاکه‌وانه‌ی چاره‌نووسی کوردی ده‌ناسرێت و هاوکات دادپه‌روه‌رێکی ناسراوبووه.

 ئه‌مین عه‌لی به‌درخان

به‌درخان به‌گی باوکی له‌ساڵی 1847دا سه‌ربه‌خۆی بۆتان ڕاده‌گه‌ێنێت، به‌ڵام به‌هۆی ناپاکی برازاکه‌یه‌وه، "Yezdanşêr"، شکست ده‌هێنێت و عوسمانییه‌کان خۆی خێزانه‌که‌ی به‌ره‌وو ئه‌ستنه‌بوول ڕاپێچ ده‌که‌ن، دواتر بۆ دوورگه‌ی "Kreta" دووریان ده‌خه‌نه‌وه. ئه‌مین عه‌لی یه‌کێك له‌و حه‌وت کوڕه‌که‌ی به‌درخان به‌گ بووه. ناوبراو توانیوێتی به عه‌ره‌بی، فه‌ڕه‌نسی، کوردی و تورکی بنووسێت و ئاخافتن بکات                         

 ئه‌مین عه‌لی خوێندنی یاسا له زانکۆ ته‌واو ده‌کات و دواتر وه‌ك پارێزه‌ر و دادوه‌ر له‌چه‌ند شوێنیکی جیاوازدا کار ده‌کات. له‌ساڵی 1906دا به‌هۆی گومانی تێوه‌گلان له کوشتنی "ڕه‌زوان پادشا" خۆی و خێزانه‌که‌ی بۆ "Isparta" و "Akkon" دوور ده‌خرێنه‌وه. پاش شۆڕشی گه‌نجه تورکه‌کان و لابردنی سوڵتان عه‌بدولحه‌مه‌یدی دوو له‌ساڵی 1908دا ڕێگا به ئه‌مین عه‌لی ده‌درێت، بۆ ئه‌سته‌نبوول بگه‌ڕێته‌وه.

له‌ساڵی 1908دا به‌هاوکاری له‌گه‌ڵ ڕۆشنبیران و زاده‌کاندا ڕێکخراوێکی ڕامیاری به‌ناوی "Kürt Teavün ve Terakki Cemiyeti" (=کۆمیته‌ی کوردی بۆ یارمه‌تیدانی یه‌کتری و پێشکه‌وتن) داده‌مه‌زرێنێت. لێره‌وه کار له‌گه‌ڵ "Seyyit Abdülkadir" ده‌کات. ناوبراویش له خانه‌واده‌یه‌کی ده‌ستڕۆیشتووه سه‌رچاوه‌ی گرتووه. پاش تێپه‌ڕبوونی چه‌ند کاتێك ڕێکخراوه ڕامیارییه‌که هه‌ڵده‌وه‌شێنرێته‌وه. له‌ساڵی 1918دا ئه‌مین عه‌لی و سه‌ید عه‌بدولقادر ڕێخکراوێکی نوێ به‌ناوی "Kürdistan Teali Cemiyeti" (=کۆمه‌ڵه‌ی بڵندبوونی کورد) داده‌مه‌زرێنن.

به‌تێپه‌ڕبوونی کات ناکۆکی له‌نێوان ئه‌مین عه‌لی و سه‌ید عه‌بدولقادر ده‌رده‌که‌وێت: سه‌ید عه‌بدولقادر هه‌وڵی به‌ده‌ستهێنانی سه‌ربه‌خۆی کوردستان له‌نێو ئێمپڕاتۆرێتی عوسمانی ده‌دات، ئه‌مین عه‌لی هه‌وڵی دامه‌زراندنی وڵاتێکی سه‌ربه‌خۆی ته‌واوی کورد ده‌دات. ئه‌م ناکۆکییه له‌ساڵی 1920دا ده‌بێته هه‌ڵوه‌شاندنه‌وه‌ی "Kürdistan Teali Cemiyeti". دواتر ئه‌مین عه‌لی ڕێکخراوێکی تایبه‌ت به‌خۆی به‌ناوی "Kürt Teskilat-i Içtimaîye" (=ڕێکخراوی کۆمه‌ڵایه‌تی کوردی) داده‌مه‌زرێنێت.

سه‌ره‌ڕای هه‌ستی نه‌ته‌وایه‌تی بۆ کورد و کودرستان ئه‌مین عه‌لی خۆی وه‌ك عوسمانییه‌ك ده‌بینێته‌وه و به‌شداری پارتی عوسمانی وه‌ك "Ahrar Fırkası" (=پارتی لیبرالی) یان "Hürriyet ve İtilaf Fırkası" (=پارتی سه‌ربه‌خۆ و یه‌کێتی) ده‌کات. ئه‌م دوو پارته‌ش وه‌ك پارتی ئۆپۆزیسیۆن دژی "‏إتحاد و ترقى‎ جمعيتی" کار ده‌که‌ن. ئه‌م پارته‌ش له کۆمه‌ڵێك گه‌نج پێکهاتبوو و له‌ساڵی 1908دا به‌شداری کوده‌تایان دژی عه‌بدولحه‌مه‌یدی دوویان کردبوو و تا ساڵی 1918 له ده‌سه‌ڵاتدا مانه‌وه. جینۆساید دژی ئه‌رمه‌نییه‌کان به‌‌هۆی توندڕه‌وی ئه‌م پارته‌وه بووه.

کاتێك جه‌نگی جیهانی یه‌که‌م کۆتایی هات و عوسمانییه‌کان شکستیان هێنا و "موسته‌فا که‌مال" ده‌سه‌ڵاتی گرته ده‌ست. به‌ده‌ستێکی پۆڵاین تورکیا دامه‌زراند، ئه‌مین عه‌لی هیوای به دامه‌زراندنی وڵاتێکی سه‌ربه‌خۆ بۆ کورد نه‌ما و هه‌ربۆیه بڕیاریدا، پاڵپشتی یۆنانییه‌کان بۆ به‌ره‌نگاربوونه‌وه‌ی که‌مالییه‌کان بکات.

له‌ساڵی 1919دا له‌سه‌ر فه‌رمانی ده‌سه‌ڵاتدارانی ئه‌سته‌نبوول له‌گه‌ڵ کوڕه‌کانیدا، پارێزگاری "Harput" و ئه‌فسه‌ری به‌ریتانی "Edward W. C. Noel" به‌ره‌وو "Sivas" بڕۆن، تا کۆنگره‌که "موسته‌فا که‌مال" تێکبده‌ن و دواتر ده‌ستگیری بکه‌ن. به‌ڵام ئه‌م کاره به‌ئه‌نجام نه‌گه‌یشت و ساڵی 1923 پێش دامه‌زراندنی کۆماری تورکیا وڵاتی به‌ره‌وو میسر به‌جێهێشت. ساڵی 1926دا له‌وێ ماڵئاوایی له ژیان کرد.

له‌پاش خۆی چه‌ند منداڵێکی به‌جێهێشت، له‌وانه‌ش: جه‌لاده‌ت، کامه‌ران، سوره‌یا، که هه‌رهه‌موویان کاریگه‌ری به‌رچاویان بۆ خه‌باتی ڕزگاری گه‌لی کورد هه‌بووه.
هونه‌رمه‌ند، خوشخوانێک که‌ دڵی گه‌لێک خۆش ده‌کات، به‌ڵام گه‌لێک ناتوانێ دڵی خۆش کات! 
مامۆستا که‌مه‌ندی زۆر زانستیانه‌ و ئاکادیمیانه‌ له‌ گه‌ڵ هونه‌ر هه‌ڵسوکه‌وت ده‌کات، ته‌نانه‌ت ئاماده‌ نییه‌ جارێکی دیکه‌ ئه‌و گۆرانیانه‌ی له‌ دڵی خه‌ڵک نوستاڵژیای ساز کردووه‌ له‌ کۆنسێرتێک یان به‌رنامەیێکی ته‌له‌فیزیۆنی دووپات بکاته‌وه‌، لێره‌دا ده‌رده‌که‌وێت که‌مه‌ندی وه‌ک ئه‌ویندارێک شوێنی هونه‌ر که‌وتووه‌ و هه‌ر ئه‌وه‌یه‌ که‌ که‌سایه‌تی هونه‌ری که‌مه‌ندی نه‌مره‌ و له‌ دڵمان دا ده‌مێنێته‌وه‌، نامرن ئه‌وانه‌ی له‌ دڵی میلله‌تا ده ژین


 
کوردپرێس: نووسین له‌ باره‌ی گه‌وره‌ پیاوان جا له‌ هه‌ر بوارێک له‌ ژیاندا بێت ئاسان نییه‌، نازانم له‌ کوێ و چۆن ده‌ست پێ بکه‌م، ئه‌وه‌نده‌ی دیتوومه ‌و بیستوومه‌ هونه‌رمه‌ندان له‌ جیلی چه‌وساوه‌ و هه‌ژاران ده‌رده‌که‌ون و هونه‌ر خۆی له ‌دایکبووی ئێش و خه‌م و تراژدیاکانه‌، کاتێ چاو له‌ ژیانی گه‌وره‌ هونه‌رمه‌ندانی جیهان ده‌که‌ی له‌ چاڕلی چاپلین بگره‌ تا بێتهۆوێن له‌ گه‌ڵ ئه‌وه‌ی بوون به‌ مایه‌ی شانازی گه‌له‌کانیان، ژیانیان پڕ له‌ نه‌هامه‌تی و سه‌ختییه، به‌ڵام له‌ گه‌ڵ ئه‌وه‌شدا له‌ ناو گه‌لانی پێشکه‌وتووی جیهاندا هونه‌ر و هونه‌رمه‌ند بایەخی خۆی هه‌یه‌ و له‌ ئاستێکی گه‌وره‌ی ژیاندا خۆیان ئه‌بیننه‌وه‌ تا ئه‌و ڕاده‌یه‌ که‌ جاری وایه‌ سه‌فه‌ری هونه‌رمه‌ندێک بۆ ناوچه‌یه‌ک یان وڵاتێک له‌ سه‌ردانی سەرۆک کۆمارێک کاردانه‌وه‌ی زیاتر دەبێت، زۆرێک له‌ وڵاتانی دونیا جێژنی له ‌دایکبوون بۆ هونه‌رمه‌ندان ده‌گرن و باشترین خه‌ڵاتیان ده‌ده‌نێ و له‌ باشترین شوێن ماڵیان پێ ده‌به‌خشن و جار هه‌یه‌ دوای ده‌یان ساڵ پێشانگا بۆ یادی هونه‌رمه‌نده‌کانیان داده‌نێن، به‌ڵام من ده‌مهه‌وێ باس له‌ هونه‌ری کوردی و هونه‌رمه‌ندی کورد بکه‌م، زۆر جار هێندێ شت هه‌یه‌ له‌ ژیانی هونه‌رمه‌ند جه‌رگ و هه‌ناومان کون کون ده کا و‌ خه‌مێکی گه‌وره‌ سه‌راسه‌ر بیر و هۆشمان ده‌گرێته‌وه‌ تا ئه‌و ڕاده‌یه‌ له‌ هونه‌ر و ژیانی هونه‌ری ساردمان دەکاته‌وه‌، یەکەمجار که ناسر و مەرزیه هاتنەوه سلیمانی، هونه‌رمه‌ند که‌ریم کابان له‌ کۆنسێرته‌که‌یان به‌شدار ده‌بێت و ئه‌وانیش وه‌ک ڕێز چۆکی بۆ داده‌نێن، به‌ڵام پاش ته‌واوبوونی کۆنسێرته‌که‌ ناسر و مه‌رزیه‌ به‌ چوار دانه‌ ئۆتۆمبێلی به‌رز و جام ڕه‌ش ئه‌گه‌رێنه‌وه‌ و که‌ریم کابان ده‌ستی ئه‌خاته‌ پشت خۆی و به پیاسه و به‌ ته‌نیایی به‌ره‌و ماڵ ده‌ڕواته‌وه‌، دیتمان سه‌لاح داوده‌ چۆن ماڵئاوایی لێ کردین، ئاگامان له‌ ژیانی حه‌سه‌ن سیساوه‌ییش هه‌یه‌، مام خدر قادری له‌ نزیکه‌وه‌ ده‌ناسین و ئه‌وه له‌ عه‌زیز شارۆخ کە له‌ به‌یانی تا ئێواره‌ له‌ سه‌ر پێ له‌ دووکانه‌که‌یه‌تی، بڕۆن ژیانی عه‌لی ئه‌سغه‌ری کوردستانی و حه‌سه‌ن زیره‌ک بخوێننه‌وه،‌ به ‌ڕاستی خه‌تا له‌ کێیه‌ هونه‌رمه‌ند یا کۆمه‌ڵگا؟
له‌ سه‌فه‌رێک له‌ گه‌ڵ مامۆستا خدر قادری، حه‌یران بێژ، بۆ شاری سنه‌، سه‌رله‌ ئێواره‌یه‌ک سه‌ردانی ماڵی که‌مه‌ندیمان کرد، بریارمان دا به‌ یه‌که‌وه‌ وتووێژێک  بکه‌ین و دوو مانگ دواتر دیسان چوومه‌وه خزمه‌تی، ئەوەی ده‌یخه‌مه‌ بەرچاوتان، چاوپێکه‌وتنێکه‌ له‌گه‌ڵ هونه‌رمه‌ند عه‌باس که‌مەندی که به‌شێکی له‌ زمانی خۆی بۆمی نووسیوه‌ و به‌شێکی دیکه‌ی له چاوی من. ڕه‌نگه‌ دڵته‌زێن بێت، به‌ڵام ناچارم به‌ نووسینی.
له‌ ڕۆژێکی بارانی کۆتایی مانگی خاکه‌لێوه‌ که‌ شاری سنه‌ پڕ ده‌بێت له‌ گوڵ و جوانی له‌ شارۆچکه‌ی په‌ردیس سه‌ردانی که‌مه‌ندیمان کرد، له‌ بیرمه‌ ئه‌و ڕۆژه‌ له‌ ئاویه‌‌ر که‌ سه‌یری سنه‌مان کرد ته‌م و مژ ته‌واوی سنه‌ی داگرتبوو، هه‌موو خه‌ڵکی شار هاتبوونه‌ ئاویه‌ر و ئه‌یانڕوانیه‌ سنه‌. ماڵێکی تازه‌سازکراو دوو نهۆمی له‌ گه‌ڕه‌کی نه‌سته‌ره‌ن که‌ نهومێکی نیوه‌کار و نهۆمی دووهه‌م ئاماده‌یه‌ و خۆی ژوورێکی تایبه‌تی هه‌یه‌ له‌ سه‌ره‌وه‌، چه‌ن قالدرمەیەک سه‌رکه‌وتین؛ ژوری ماڵه‌که‌ی هاڵێکی خۆشی هه‌یه‌ که‌ بە چه‌ن گوڵی سروشتی و تابلۆ، گرامافۆن و TV ڕازاوه‌ته‌وه، ‌به‌ڵام که‌مه‌ندی ده‌ڵێ 31 میلیون له‌ سه‌ر ئه‌و ماڵه‌ قه‌رزدارم، کاتێ گه‌یشتینه‌ به‌رده‌رگای ماڵیان میوانانی باشوور ئه‌ڕۆیشتن، چووینه‌ ژوور و مامۆستا خۆی و هاوسه‌ره‌که‌ی سرور‌ خان زۆر به‌ گه‌رمی وه‌ریان گرتین و مامۆستا بە دڵفراوانی و ڕووگەشییەوە ژیان و بەسەرهاتی بۆمان گێڕایەوە و وەڵامی پرسیارەکانمانی دایەوە.
*بەسەرهات و ژیانی منداڵی و گەورەبوون
که‌مه‌ندی ده‌ڵێ بنه‌ماڵه‌ی باوکم هه‌موویان قه‌ساب بوون و خوێندن له‌و بنه‌ماڵه‌یه‌دا قه‌ده‌غه‌ بوو، کچ بۆ شوو کردن ئه‌هاته‌ دونیا و کوڕیش بۆ قه‌سابخانه، ‌بابه‌گه‌وره‌م له‌ عه‌شیره‌تی قاڵقالی خه‌ڵکی ناوچه‌ی دیوانده‌ڕه‌ن که‌ به ‌ڕه‌چه‌ڵه‌ک خۆیان به‌ جافی گه‌ڵاڵی ئه‌زانن، ده‌ڵێ زۆر جار له‌ باپیرم ده‌بیست که‌ به‌ شانازییه‌وه‌ ده‌یگووت ئێمه‌ جافی گه‌ڵالین، له‌ فه‌رهه‌نگی باپیرمدا خوێندن وه‌کوو کوفر و دوژمنی وا بوو، سێ شت گرینگ بوو؛ ژنی چاک، ئه‌سپی چاک، تفه‌نگی چاک، باپیرم (حه‌مه‌ حوسێن) ده‌نگ خۆش و پیاوێکی جوان بوو و شمشاڵی زۆر دڵنه‌شین ئه‌ژه‌نی.
هۆره‌ چڕێکی زۆر باش بوو، هه‌ر کاتێ هۆره‌ی جافی ئه‌خوێند سه‌رنجی گوێگری راده‌کێشا و ده‌ڵێ مامه‌کان و پووره‌کانم ده‌نگیان خۆش بوو، زۆر شیعری فۆلکلۆریان ئه‌زانی؛ هه‌موو رۆژ مامه‌کان سەعات چواری به‌یانی ئه‌چوونه‌ قه‌سابخانه‌ و تا دووی نیوه‌رۆ و پاشان گۆرانی و شمشاڵ و خۆشی و شادی تا شه‌و، به‌ڵام ته‌نیا له‌ ناو ماڵ بوو بۆ خه‌ڵک به‌ عه‌یب و لۆتی گەرییان ئه‌زانی.
مامۆستا که‌مه‌ندی ده‌ڵێ باوکی خۆمم نه‌دیووه‌ گوتوویانه‌ ده‌نگی خۆش بووه ‌و شێوه‌کاری و خاڵکووبی کردووه، ‌سێ مانگه‌ بووم که‌ باوکم به‌ ده‌ستی یه‌کێ له‌ براکان به‌ ناوی عه‌زیز له‌ قه‌سابخانه‌ ده‌کوژرێ، عه‌زیز ساڵێک زیندانی ده‌کرێت و دواتر به‌ ڕه‌زایه‌تی باپیری ئازاد ده‌کرێ، ئیتر که‌مه‌ندی به ‌ده‌ستووری باپیری ئەیدەن ‌به‌ دایه‌ گه‌وری که‌ له‌ بنه‌ماڵه‌یێکی زۆرئاڵۆزدا گه‌وره ‌ده‌بێت، باوکی که‌مه‌ندی پێش له‌دایکبوونی که‌مه‌ندی عاشق ئه‌بێت، دایکی ئه‌وه‌ قبووڵ ناکات و جیا ئه‌بێته‌وه‌، باوکی که‌مه‌ندی دایکی قوربانی عه‌شقێکی بێ ئه‌نجام ده‌کات، که‌مه‌ندی له‌ درێژه‌ی قسه‌کانیدا ده‌لێت: دایکم که‌ ناوی تاجی بوو تا حه‌وت ساڵی نه‌مدیت ئه‌گه‌ر نه‌گەڕابایه‌وه ‌و به ‌فریام نه‌گه‌یشتبا، منیش له‌ ده‌ورووبه‌ری قه‌سابخانه ‌له‌ به‌ین ده‌چووم، ئیمکانی خوێندنم بۆ نه‌ده‌ڕەخسا، به‌ڵام دایکم له‌ بنه‌ماڵه‌یه‌ک بوو که‌ خوێندن تێیدا بایەخی بوو و نه‌یهێشت تێدا بچم.
*له‌ ئاوردا سوور بوومه‌وه‌ تا به‌و رۆژه‌‌ گه‌یشتووم
که‌مه‌ندی ده‌ڵێ هونه‌ر له‌دایکبووی هه‌ژاری و سه‌ختییه‌کانه‌، فه‌قر و فه‌لاکه‌تی مه‌عنه‌وی له‌ فه‌قری ماڵی تاڵتره‌، ئه‌من تا حه‌وت ساڵی هه‌ردووکیم هه‌بوو، ده‌توانم بڵێم له‌ ئاوردا سوور بوومه‌وه‌ تا به‌و رۆژه‌‌ گه‌یشتووم، به‌ڵام شوکرانه‌ بژێرم له‌ خوا که‌ هاوسه‌رێکی باش وسه‌بوور و مناڵی باشم هه‌ن، سێ کوڕ و کچێکم هه‌یه‌ بنه‌ما‌ڵه‌یه‌کی باشم هه‌یه ‌و سپاس بۆ خوا.
که‌مه‌ندی ئه‌ڵێت هه‌ر له‌ ماڵه‌وه‌م، ده‌ره‌وه‌ هیچی نییه‌ بۆ من بۆیه‌ زۆر نایه‌مه‌ ناو خه‌ڵکی. ده‌ڵێت له‌ کاتی گه‌نجیدا باش ده‌ورووبه‌رم هه‌ڵسه‌نگاند و ناسیومه،‌ زۆر ڕووبەڕووی هێرشی حه‌ساده‌ت و به‌خیلی بوومه‌وه،‌ له‌ کۆمه‌ڵگای ئێمه‌دا باشتر بوون ئاسان نییه‌، ئه‌و که‌سانه‌ی له‌ سه‌رکه‌وتنی‌ مندا شه‌ریک بوون و قازانجیان له‌ من به‌ ده‌ست ئه‌هێنا ئه‌وانیش به‌ من حه‌سوود بوون و له‌ قسه ‌و هه‌ڵسووکه‌وته‌کانیان دیار بوو.ئه‌ما ده‌ڵێت: ئه‌من وا نه‌بووم و که‌میم نه‌بوو، ڕابردووی من ئه‌وه‌ نیشان ده‌دات، هونه‌ر یه‌ک شتی خودادادیه‌ و خوێندن و هەوڵدان ته‌کمیلی ده‌کات، زۆر هه‌وڵیان ئه‌دا به‌ تواناکانی من بگه‌ن ئه‌ما نه‌گه‌یشتن و هه‌میشه‌ ڕووبه‌ڕووم ده‌بوونه‌وه، ‌ڕێگریان ده‌کردم و له‌ حاڵێکدا که ‌من خه‌تایه‌کم نه‌کردبوو، هه‌ر ئه‌وه‌ بوو که‌ کشامه‌وه‌ و نایه‌مه‌ ناو خه‌ڵک، کارم به‌ کاری که‌س نه‌بووه‌ وکاری خۆم نه‌دا به‌ که‌س که‌ ڕای لێ بده‌ن چۆن، هه‌رچی هه‌یه‌ ئه‌وه‌یه‌. هه‌ڵبه‌ت ئه‌گه‌ر ڕه‌خنه‌ سازێنەر بێت زۆر باشه‌ بۆ پێشکه‌وتن، به‌ڵام له‌ کۆمه‌ڵگای ئێمه‌دا زۆر ڕه‌خنه‌ خه‌رابکاریه‌ بۆ وێنه‌ خه‌ڵک هه‌یه‌ دێن و ڕای تۆیان ده‌وێت، ئه‌گه‌ر پێیان هه‌ڵبڵێی که‌ ‌قبووڵتیانه‌ له‌ غه‌یری ویدا ئه‌گه‌ر ڕه‌خنه‌یان لێ بگری ڕسوات ئه‌که‌ن هه‌ر ئه‌وه‌یه‌ که‌ خۆم دوور خستۆته‌وه.‌
*هونه‌ر له‌ ڕه‌نج و سه‌ختی ڕۆژگار له‌دایک ده‌بێت
له‌ وەڵام بەو پرسیارە کە چۆن مانای هونه‌ر ده‌کات مامۆستا دەڵێ: هونه‌ر له‌ ڕه‌نج و سه‌ختی ڕۆژگار له‌دایک ده‌بێت، ئه‌گه‌رچی دابه‌زاندنی له‌ بیر به‌ ‌‌‌‌‌عه‌مه‌ل سه‌خته،‌ بەڵام  دەکرێ کاریگه‌ریی ژینێکی هه‌بێت. من له‌ بنه‌ماڵه‌یه‌ک هاتمه‌ دونیا که‌ له‌ ڕووی ماڵی خراپ نه‌بوون، بەڵام له‌ بواری ڕۆشنبیری زۆر له‌دواوەبوون و‌ ئه‌و فه‌قره‌ مه‌عنه‌وییه‌ بوو به‌ گوریسێک له‌ ملی من کرا به‌ سات و کات، بوو به‌ هاوارێک که‌ ئه‌و هاواره‌ لێبوونه‌وه‌یه‌کی  هه‌یه‌ که‌ پێی ده‌ڵێن "هونه‌ر".
باس لە پێشینەی هونەر لە بنەماڵەکەی دەکات و دەڵێ: گۆرانی گوتن له‌ بنه‌ماڵه‌ی باوکم باو بوو، ئه‌وان له‌ ده‌نگی عه‌تائوڵڵا سه‌عید مه‌نسوور و ‌‌حه‌سه‌ن زیره‌ک چێژیان وه‌رده‌گرت و گۆرانییه‌کانیان ده‌گوته‌وه‌، ئه‌منیش هه‌ ر به‌ دوای ئه‌ وان دەستم پێده‌ کرد به‌ گۆرانی وتن، به‌ڵام بۆ سازکردنی ئاواز و مێلۆدی به‌ شێوه‌ و شێوازی کوردی له‌ ناخم ڕا، داهێنانم هه‌ بوو و زۆربه‌ ی ئاوازه‌کانم خۆم دروست کرد.
*کورد لە ئێران دەوڵەمەندترین مۆسیقای هەیە
لە بەشێکی دیکەی چاوپێکەوتنەکە باس دەچێتە سەر مۆسیقا لە ئێران و ئەوەیکە کام لە پێکهاتە ئەتنییەکانی ئەم وڵاتە لە ڕووی مۆسیقاوە دەوڵه‌مه‌ندترن و لەمبارەیەوە دەڵێ: له‌ نێوان گه‌لانی ئێراندا به‌ ڕای من به‌ خاتری زۆریی مێلۆدی و ده‌وڵه‌مه‌ند بوون و جیاوازی ئاوازه‌کان؛ کورده‌کان قسه‌ی یه‌که‌م ده‌که‌ن، بۆ وێنه‌ تورکه‌کان دەوڵه‌مه‌ندن، به‌ڵام زۆربه‌ی ئاواز و گۆرانییه‌کانیان له‌ گامی (شوور)دایه‌، لۆڕه‌کان مۆسیقایان ده‌وڵه‌مه‌نده،‌ به‌ڵام زۆربه‌ی گۆرانییه‌کانیان (ماهووره‌)، به‌ڵام کورده‌کان له‌ هه‌ر حه‌وت ده‌زگای ئێرانی ئاوازیان هه‌یه‌ و هێندێک ئاواز و شتی ترمان هه‌یه‌ که‌ له‌ هیچ یه‌ک له‌ حه‌وت ده‌زگای ئێراندا نییه‌ و ئه‌گه‌ر بمانه‌وێت نێوێکی بۆ دابنێین ژماره‌ی ده‌سگاکان له‌ حه‌وت تێده‌په‌ڕێت و ده‌گات به‌ ده‌ و ده‌بێ که‌وانێکی دیکه‌ی بۆ بکه‌ینه‌وه‌.
*سازەکان هی هەموو گەلانە
سەبارەت بە مێژوی مۆزیک و گۆرانی و ئەوەیکە ئامێره‌کانی مۆسیقای کوردی کامانه‌ن ئەڵێ کە مێژووی مۆسیقای کوردی ده‌گه‌رێته‌وه‌ بۆ سه‌ره‌تای ژیان و شوێنێکی دیاریکراوی مێژوویی نییه‌ و شتێک به‌ نێوی سازی خسووسی نییه؛‌ بۆ وێنه‌ ته‌مبوور له‌ ئامێره‌ زهیه‌کانی پێش خۆی وه‌رگیراوه‌، دووزه‌له‌ له‌ نی لبنان نزیکه‌، ده‌ف ده‌گه‌ڕێته‌وه‌ بۆ عه‌ره‌به‌کان، دوول ئامێری شه‌ڕی ئێرانی باستانه‌، له‌ ڕاستیدا سازه‌کان، ئامێره‌کان به‌ گشتی هی هه‌موو میلله‌ته‌کانن ئه‌گەر‌ جیاوازییه‌ک هه‌یه‌ له‌ مێلۆدی و ئاوازه‌کاندایه‌.
*جارێکی تر لە دایک ببمەوە لە هونەر و هونەرمەند دوور دەکەومەوە
لە وەڵام بەو پرسیارە کە ئایا له‌ ژیانی هونه‌ریدا هیچ کات بووه‌ که‌ هه‌ست به‌ فڕین بکات و سه‌رمه‌ست بێ له‌وه‌ی که‌ هونه‌ری هه‌ڵبژاردووه‌، دەڵێ کە هونه‌ر بۆ گه‌نجه‌کان سه‌رمه‌ستی دروست ده‌کات، به‌ڵام بۆ ئه‌و که‌سانه‌ی ته‌مه‌نیان هه‌یه‌ خه‌فه‌تباره‌. هاوکات بە دڵنیاییەوە دەڵێ کە ئەگەر جارێکی دیکە لەدایک ببێتەوە لە هونەر و هەنەرمەند دوور دەکەوێتەوە و هەربۆیەش ئێستا رێگەی بە مناڵەکانی نەداوە دوی هونەر بکەون و ڕەنگە ئەمە بۆ ئەو زەبرانە بگەڕێتەوە کە لەو دونیایە بەری کەوتوون و دەڵێ: ئه‌گه‌رجارێکی تر له‌دایک ببمه‌وه‌ له‌ هونه‌ر و هونه‌رمه‌ند دوور ده‌که‌ومه‌وه‌! من رێم نه‌داوه‌ مناڵه‌کانم شوێن کاری هونه‌ری بکه‌ون و رێی من هه‌ڵبژێرن، چۆن به‌ ڕای من دونیاییه‌کی پاک و سه‌لامه‌ت نییه‌ و له‌و رێگایه‌دا تووشی که‌سانێک ده‌بی که‌ له‌ ئینسانییه‌ ت ته‌نیا زاهیره‌که‌یان هه‌یه‌ و به‌ ڕای من خوالێخۆشبوو یوونسی له‌ کتێبی خۆیدا به‌ باشی باس له‌و کۆمه‌ڵگایه ‌ده‌کات، به‌خیلی، حه‌ساده‌ت، دوو ڕوویی، دزی، ڕفاندن، درۆ، مه‌کر و فێڵ و هەموو شتێکی تێدایه‌ ...؟!
* ڕەسەنایەتی مۆسیقای هەورامی لەسەرووی هەمووانە و میدیای کوردی، ئەهلی فۆلکلۆر و ڕەسەنایەتی نین
له‌ وەڵام بەو پرسیارە کە ڕووی مۆسیقاوە کامە لە زاراوه‌کانی زمانی کوردی مۆسیقای ده‌وڵه‌مه‌ندتر و ڕەسەنتری هەیە بە دڵنیاییەوە دەڵێ "ڕه‌سه‌نایه‌تی مۆسیقای هەورامی له‌ سه‌رووتر ده‌بینم."
ڕای لەبارەی میدیای کوردی و کاریگەرییەکانی لەسەر ڕەوتی گۆرانی و مۆسیقای کوردی دەپرسین، وێڕای ڕەخنە لە ئەدای کارکردنیان دەڵێ: له‌ ئێستادا قانونێک نییه‌، ئه‌و فیلمانه‌ی که‌ سازده‌کرێن زۆربه‌ی ئه‌رزان و بێ ناسنامه‌یه‌، ئاوازه‌کان زۆرتر له‌ عه‌ره‌ب و تورک و ماوه‌یه‌که‌ له‌ ڕۆژئاوا وه‌رده‌گیرێن و‌ به‌ که‌می گرنگی به‌ پێناسه‌ و ڕه‌سه‌نایه‌تی و مۆرکی خۆیان ده‌ده‌ن. میدیای کوردی به‌ نه‌زه‌ر نایەت ئه‌هلی فۆلکلۆر و ڕەسه‌نایه‌تی فه‌رهه‌نگی بن و وا دەیبینم ته‌واو به‌ره‌و (دهکدەی جیهانی) له‌ چالاکی دان؛ ئه‌گەر‌ رێیه‌که‌ ون نه‌که‌ن! چۆن من نازانم رێگای ئەو‌ گوندە جیهانییە له‌ کام لایه‌ و ئایا ئێمه‌ رێ ده‌ده‌ن یا نا؟
*وه‌ستا و میعماری چاک ئه‌و که‌سه‌یه‌ که‌ ماڵێکی دڵنشین به‌ داهێنانی خۆی ساز بکات
سەبارەت بە پێناسەی گۆرانیبێژ و ئەوەیکە هونەرمەندی گۆرانیبێژ دەبێ چ تایبەتمەندیگەلێکی بێت هونەرمەند عەباس کەمەندی دەڵێ: گۆرانیبێژی ده‌نگ خۆش زۆره‌ و لانیکەم ١٠ لەسەدی گه‌نجه‌کانی کۆمه‌ڵگا ده‌نگ خۆشن و ئه‌و نیعمه‌ته‌ خوداییەیان‌ هەیە. وه‌ستا و میعماری چاک ئه‌و که‌سه‌یه‌ که‌ ماڵێکی دڵنشین به‌ داهێنانی خۆی ساز بکات که‌ زیاتر له‌ خانووه‌کانی تر له‌ که‌لوپه‌لی ڕاحه‌ت به‌شداربێت. ئێستاکە زۆرن که‌سانێک که‌ پێیان ده‌ڵێین هونه‌رمه‌د، به‌ڵام هیچ داهێنانێکیان نییه‌ و ته‌نیا لاسایی هونه‌ر ده‌که‌نه‌وه‌ نەک‌ هونه‌رمه‌ند. بۆ ئه‌وەی کەسێک‌ ببێته‌ گۆرانیبێژ ته‌نیا ده‌نگی خۆش بەس نییە، ده‌بێ هه‌وڵ بدات ئه‌ده‌بیات و شێواز و مۆرکی مۆسیقای خۆی بناسێ.
* دڵی هەرێمی کوردستان بە عەباس کەمەندی ناکرێتەوە!
سەبارەت به‌و کۆنسێرتانه‌ که‌ له‌ هه‌رێمی کوردستان بۆ گرانیبێژانی عه‌ره‌ب و فارس و تورک ده‌یکه‌ن و به‌ میلوێنها دۆلار بۆ کۆنسێرتی ئەوان خەرج دەکەن، به‌ڵام بۆ کورد نایکه‌ن مامۆستا وتی: ڕای من ئه‌وه‌یه‌ که‌ دڵی ئه‌وان به‌ فارس و عه‌ره‌ب و تورک زیاتر ئه‌کرێته‌وه‌ و به‌ عه‌باس که‌مه‌ندی ناکرێته‌وه‌! مه‌ یلی خۆیانه‌ به‌وه‌ی وا خۆشن خۆش بن.
*بەرهەمی زۆرم هەیە، کاتم نەماوە و دەستم لێیان هەڵگرتووە
لەبارەی ئەوەیکە بەرهەمی نوێی هەیە و خەریکی کاری تازەیە یان نا، وێڕای ئاماژە بەوەیکە هه‌م گۆرانی زۆری هه‌یه،‌ هه‌م فیلمنامه‌ و هه‌م تابلۆی نه‌قاشی(شێوه‌کاری)، بەڵام دەڵێ "ئیدی کاتم نه‌ماوه‌ و ده‌ستم لێیان هەڵگرتووه‌! ته‌واو!"
* گلەیی لە هاوپیشەکانی
مامۆستا عەباس که‌مه‌ندی له‌ به‌شێ له‌ قسه‌‌کانیدا باس له‌وه‌ ده‌کات که‌ دونیای هونه‌ر زۆر له‌و که‌سانه‌ی تێدایه‌ که‌ دزی هونه‌ر و ده‌غه‌ڵبازن لەمابرەیەوە دەڵێ: هیچ نه‌بێ ئه‌وانه‌ی من کارم له‌ گه‌ڵیان کردووه‌ له‌و به‌شه‌ بوون، چه‌ ن ساڵ به‌ر له‌ ئێستا له‌ ڕووی ماڵییه‌وه‌ له‌ بارودۆخێکی زۆر خراپدا بووم، هونه‌رمه‌ندێک به‌ ناوی ئه‌رده‌شیر فه‌هیمی داوای له‌ من کرد که‌ کۆنسێرتی بۆ بکەم سه‌ره‌تا ‌قبووڵم نه‌کرد، چه‌ند جار زه‌نگ و ته‌له‌فۆنی کرد و وتی که‌ له‌ تالاری وه‌حده‌تی تاران بۆ‌ ماوه‌ی سێ شه‌و کۆنسێرت بکەم و بۆ هه‌ر شه‌و 200 هه‌زار تمه‌نم بداتێ، له‌و سه‌رده‌مه‌دا دوو سەد هه‌زار زۆر بوو، من چوومه‌ تاران و چوار شه‌و کۆنسێرتم کرد مامۆستا فه‌هیمی فه‌ رمووی "ئێستا پووڵم وه‌رنه‌گرتووه‌ تۆ برۆوه‌ بۆ سنه‌ هه‌ر کاتێ وه‌رمگرت ئه‌یخه‌مه‌ حیسابه‌که‌ت"، ئیستا که‌ 20 ساڵه‌ بەسه‌ر ئه‌و کاره‌دا تێپه‌ڕ بووه‌ له‌و پاره‌یه‌ خه‌به‌رێک نه‌بوو؟
له‌ درێژه‌ی قسه‌کانیشیدا گله‌یی ده‌کا له‌ کامکاران و ده‌ڵێ: له‌ رووی ماڵییه‌وه‌، هیچکات حه‌قی منیان نه‌داوه‌ و هه‌میشه‌ ¼ حه‌قی منیان ئه‌دا! هەروەها گله‌یی زۆری له‌ جه‌لیل عه‌نده‌لیبی یه،‌ زۆر دڵی لێ ئێشاوه‌ و دەڵێ: حه‌قی ماڵی و هونه‌ری منی خواردووه‌ و ئه‌گه‌ر چاوێک له‌ ڕووبه‌رگی به‌رهه‌مه‌کان بکه‌ی هه‌موو شتێکتان بۆ ده‌رده‌که‌وێ ئه‌گه‌ر ئه‌وه‌ ناوی خراپی نییه‌ پێم بڵێن ناوی چییه‌؟
زیاتر دەڵێ: هه‌ڵبه‌ت گریشا میکائیل زاده‌ و حه‌سه‌ن کامکار باوکی کامکاران زۆر بۆ من باش بوون و زۆر ده‌گمه‌ن بوون و له‌ ڕۆژگارێکی دیکه‌دا ئه‌ژیان و حیساب و کتێبیان پاک بوو.
وتەی کۆتایی... نامرن ئه‌وانه‌ی له‌ دڵی میلله‌تا ده‌ژین
به‌ڵێ ئازیزان ئه‌وه‌ بوو ژیان و چاوپێکه‌وتن له‌ گه‌ڵ عه‌باس که‌مه‌ندی، گۆرانیبێژ شاعیر، نه‌قاش، فیلمنامه‌نووس و ده‌رهێنه‌ری کورد که‌ له‌ ده‌ردی دڵه‌کان و ژیانی خۆی و ڕای خۆی به‌رامبه‌ر به‌ مۆسیقا و میدیا کوردییه‌کان بۆ وتین؛ جارێک میدیا کوردییه‌کان بەپەلە هه‌واڵی مردنیان بڵاوکردەوە و مامۆستا مه‌زهه‌ر خالقی له‌و کاره‌ زۆر ناڕازی بوو! ئایا تا ئێستا ده‌ستگایه‌ک یان ناوه‌ندێک یان به‌رپرسانی هونه‌ری کوردی سه‌ردانێکی که‌مه‌ندیان کردووه‌، ئاخۆ چ پێویستییه‌کی هه‌یه ‌یا هیچ نه‌بێ گوێ له‌ ده‌ردی دڵی بگرن؟ که‌مه‌ندی له‌ شاری سنه‌ کۆڕێکی رێزگرتنی بۆ سازکرا، له‌ ساڵی 1390خه‌ڵاتی مه‌ڵبه‌ندی ماملێ وه‌رگرت.
که‌مه‌ندی زۆر زانستیانه‌ و ئاکادیمیانه‌ له‌ گه‌ڵ هونه‌ر هه‌ڵسوکه‌وت ده‌کات، ته‌نانه‌ت ئاماده‌ نییه‌ جارێکی دیکه‌ ئه‌و گۆرانیانه‌ی له‌ دڵی خه‌ڵک نوستاڵژیای ساز کردووه‌ له‌ کۆنسێرتێک یان به‌رنامەیێکی ته‌له‌فیزیۆنی دووپات بکاته‌وه‌، لێره‌دا ده‌رده‌که‌وێت که‌مه‌ندی وه‌ک ئه‌ویندارێک  شوێنی هونه‌ر که‌وتووه‌ و هه‌ر ئه‌وه‌یه‌ که‌ که‌سایه‌تی هونه‌ریی که‌مه‌ندی نه‌مره‌ و له‌ دڵمان دا ده‌مێنێته‌وه‌، نامرن ئه‌وانه‌ی له‌ دڵی میلله‌تا ده‌ژین.
کێ هه‌یه‌ گوێی له‌و گۆرانیانە نه‌بووبێت و له‌ سه‌ر دڵی بیره‌وه‌رێکی لێیان نه‌بێت؛
شه‌وبۆ، کوردستان خۆشه‌، سنجانه‌، ئای‌ له‌ گه‌لاوێژ ، هه‌ر بایکی مه‌یۆ ده‌سره‌ بەله‌نگه‌ر ،کاڵه‌به‌ی، ئه‌سکی سووک، بۆ له‌ من یاخی، گوڵه‌ چنووری، گوڵی زه‌رد و سووری سلێمان به‌گی بانه‌، چاو ڕه‌شی چاو ئه‌ستێره‌، نه‌تۆرێ، سه‌بری گوڵ فرۆش.
له‌ کۆتایی دا به‌و هیوایه‌ی که‌ کۆمه‌ڵگای کورده‌واری فه‌رهه‌نگی هونه‌ردۆستی و هونه‌رپه‌روه‌ری زیاتر له‌ جاران به‌خۆیەوه‌ بگرێت، ده‌سه‌ڵاتداری کورد به‌ خۆیاندا بێنه‌وه‌، جیاوازی هونه‌رمه‌ند و گۆرانیبێژ بزانن و هه‌ر که‌س له‌ هونه‌ری کوردیدا له‌ جێگای خۆی دابنیشێ.
به‌دوو به‌یت شیعری که‌مه‌ندی که‌ به‌ دیاری بۆمی نووسی بابه‌ته‌که‌م ‌ دوایی دێنم:
هه‌رچه‌نده‌ که‌ پیرم و ته‌مه‌نم پێوه‌ نه‌ماوه‌
                                   جه‌رگم وه‌کوو قه‌یتان‌ له‌ هه‌موولاوه‌ بڕاوه‌
گه‌ر بێتو ئیزنم بده‌ی هێشتاکوو که‌مه‌ندیم
                                  خۆم فڕک ئه‌ده‌مه‌ مل ته‌مه‌ن ئه‌یکێشمه‌ دواوه‌!
سه‌رکرده‌ كه‌ریم خانی زه‌ند بناسه‌
 
كه‌ریم خان هه‌ڵكه‌وتووترین ناوداری‌ زه‌ندی-یه‌كانه‌ كه‌ هۆزێكی‌ گه‌وره‌ی‌ عه‌شره‌تی‌ (له‌ك)ه‌ و له‌گوندێكی‌ ناوچه‌ی‌ مه‌لایه‌ر له‌دایكبووه‌.

كه‌ریم خانی زه‌ند-كتێبخانه ی كوردی ئه وين 

ئه‌و كاته‌ی‌ نادر شای‌ ئه‌فشار خاكی‌ لوڕو به‌ختیاری خسته‌ ژێر ركێفی‌ خۆیه‌وه‌، كه‌ریم خان چووه‌ ناو ریزی‌ سوپاكه‌یه‌وه‌و دواتر گه‌یشته‌ پله‌ی‌ سه‌ركرده‌ی‌ سوپا.
پاش له‌ناوچوونی‌ نادرشا، پشێوی‌و پاشاگه‌ردانی‌ ئێرانی‌ گرته‌وه، كه‌ریم خان توانی‌ له‌و باره‌ دژواره‌دا ده‌سه‌ڵاتی‌ زه‌ندییه‌كان دامه‌زرێنێ‌و حوكمی‌ ئێران بكات.
ئه‌م پیاوه‌ گه‌وره‌یه‌ هه‌میشه‌ خۆی‌ به‌خزمه‌تكاری‌ گه‌ل زانیوه‌و هه‌ر له‌به‌ر ئه‌مه‌شه‌ نه‌یهێشت پێیبڵێن پاشا.

له‌ماوه‌ی‌ 33 ساڵی‌ ده‌سه‌ڵاتیدا دادوه‌ریی‌و ئاسایش سه‌رانسه‌ری‌ ئێرانی‌ گرته‌وه‌.
هه‌رچه‌نده‌ كه‌ریم خان نه‌خوێنده‌وار بوو، به‌ڵام له‌ به‌ڕێوه‌بردنی‌ كاروباری‌ ده‌وڵه‌تدا لێهاتوو بووه‌، له‌گه‌ڵ دوژمنه‌كانیا نه‌رم و نیان ‌و لێبوردوو بووه.
ئه‌م سه‌ركرده‌ ناوداره‌ی‌ كورد ساڵی‌ 1779 كۆچیدوایی‌ كردو پاش مردنی‌ جارێكی‌ تر ئاشووب ‌و شه‌ڕ و كوشتار له ‌ئێراندا سه‌ریان هه‌ڵدایه‌وه‌.
ازاد شه‌وقی ژیان چه‌ند ساتێكه ده‌بێ خۆشه‌ویستی به‌جێبێنێ مامۆستا، تۆ عه‌شقی هه‌تاو و په‌روانه‌ی ڕه‌نگی ته‌لیسماوی سروشتی كوردستان بوویت. تۆ هه‌میشه په‌پوله‌یه‌كی ڕه‌نگین و ئارام بوویت هه‌رده‌م له‌شه‌قه‌ی باڵت ده‌دا و گوڵت ده‌چنی گوڵی ڕوومه‌ته‌كانی نیشتیمانت ده‌نه‌خشاند.

به‌خته‌وه‌ربوویت به‌وه‌ی، ئار‌ه‌زووی دڵی خۆت، له‌ناخه‌وه گه‌شتت به‌هه‌موو لایه‌كی كوردستاندا ده‌كرد، هه‌تاو و دیمه‌نی سروشت، عه‌‌شق و جوانیی، ئه‌و هاوڕێ و هاورازانه‌ بوون، هه‌میشه به‌ڕووی نازه‌وه داده‌بارینه سه‌ر سینه‌ی تابلۆكانت، نه‌خشه‌ی وڵاتێكیان ده‌کێشا، كه لێوانلێوه له‌جوانی، پڕاوپڕه له‌خه‌م و دابڕان. ده‌ڵێن؛ ژیان كورته و هونه‌ر درێژه‌.

 

مامۆستا ئازاد شه‌وقی 58 ساڵ له‌ته‌مه‌نی بۆ به‌رژه‌وه‌ندنی (هونه‌ر)ی ژیا، ته‌مه‌نی ئه‌و هونه‌رمه‌نده ته‌واوبوو، به‌ڵام هونه‌ره‌كه‌ی ته‌مه‌ن درێژه و به‌نه‌مری ده‌مێنێته‌وه.

مامۆستا ئازاد شه‌وقی له ساڵی 1929 له شاری هه‌ولێر چاوی بۆ ژیان هه‌ڵهێناوه، له‌بنه‌ماڵه‌یه‌كی ناسراو و دیاری شاری سلێمانییه‌، خوێندنی سه‌ره‌تایی له شاری دیوانییه‌ی باشووری ئێراق ته‌و‌اوكردووه و قۆناغی ناوه‌ندی و دواناوه‌ندیی له‌شاری كه‌ركووك و په‌یمانگای هونه‌ره‌جوانه‌كانی له‌شاری به‌غدا ته‌واو كردووه، پاشان بۆماوه‌ی 13 ساڵ سه‌رپه‌شتیاری په‌روه‌رده‌یی بووه له شاری سلێمانی.

سه‌ره‌تای كاری هونه‌ریی له‌‌ په‌یمانگای هونه‌ره جوانه‌كانی به‌غداوه ده‌ستیپێكردووه، له ژیانی هونه‌رییدا ده‌یان پێشانگای نایابی كردۆته‌وه، كه‌سه‌رجه‌می تابلۆكانی گوزراشت له‌جوانی كوردستان و كۆمه‌ڵی كورده‌واری ده‌كه‌ن.

مامۆستا ئازاد شه‌وقی له‌مانگی ئایاری ساڵی 2000 تووشی نه‌خۆشی (غوده‌ی لێمفاوی) بوو، ئه‌گه‌رچی دواتر نه‌شته‌رگه‌ری و چاره‌سه‌ری بۆكرا، به‌ڵام به‌ئازار و كۆمه‌ڵێك له هیوای هونه‌ری و مرۆڤایه‌تییه‌وه له‌ناوه‌ڕ‌استی مانگی ئابی ساڵی 2002دا بۆ هه‌میشه چاوه‌كانی لێكنا و گیانی بووه تابلۆیه‌ك و ده‌ستی ماندووی له‌ملی خاكی نیشتیمان كرد، كه ئاواتی بوو.

هه‌ندێك له پێشانگاكانی

- 1958 پێشانگای شێوه‌كاریی هاوبه‌ش له‌گه‌ڵ‌ قوتابییه‌كانیدا
- 1959 پێشانگای شێوه‌كاریی له‌گه‌ڵ هونه‌رمه‌ند خالید سه‌عید دا
- 1962 پێشانگای هاوبه‌ش له ئه‌ڵمانیایی دیموكراتی، له ڤیستڤاڵه‌كانی دیموكراتی
- 1965 پێشانگای تایبه‌تی خۆی له زانكۆی ئه‌مه‌ریكی له به‌یرووت
- 1973 پێشانگای تایبه‌ت له‌كۆمه‌ڵه‌ی ڕۆشنبیری كوردی له به‌غدا
- 1981 پێشانگای تایبه‌تی له‌به‌غدا
- 1992 پێشانگای تایبه‌تی له هۆڵی مۆزه‌خانه‌ی سلێمانی
- 1993 پێشانگای ڕێزلێنانی په‌له‌مانی هه‌رێمی كوردستان بۆ كاره هونه‌رییه‌كانی
- 1993 پێشانگای شێوه‌كاریی هاوبه‌ش له پاریس
- 1997 پێشانگای ڕێزلێنانی په‌رله‌مانی كوردستان
- 2000 پێشانگای تایبه‌تی له هه‌ولێر
مارف عه‌بدولقادر مارف عه‌زیز ئاغای خه‌زنه‌دار له 1930.11.01 له شاری هه‌ولێر له دایکبووه. بنه‌ماڵه‌كه‌یان خه‌ڵكی سلێمانییه‌ و دوای جه‌نگی جیهانیی یه‌كه‌م چوونه‌ته‌ هه‌ولێر        

                                     مارف خه‌زنه‌دار

مارف خه‌زنه‌دار خوێندنی سه‌ره‌تایی و ناوه‌ندی له هه‌ولێر ته‌واوه ده‌کات و له‌ ساڵی 1951دا به‌سه‌رکه‌وتووی خوێندنی ئاماده‌یی ته‌واو ده‌کات. له ساڵانی 1952 - 1957 له شاره‌کانی هه‌ولێر، کوت و به‌غدا وه‌کو فه‌رمانبه‌رێك له به‌ڕێوبه‌رایه‌تی په‌روه‌رده "مه‌عارف" داده‌مه‌زرێت.

ساڵی 1957دا خوێندنی زانسگه له‌ كۆلێژی ئاداب له‌ به‌غدا و به‌كالۆریۆسی له ‌زمانی عه‌ره‌بی به‌ده‌ستهێناوه. دواتر له ساڵانی 1957 - 1959 له ناوه‌ندی "شه‌رقیه"  و ئاماده‌یی "که‌رکووکی ئێواران" له که‌رکووك ده‌بێته مامۆستای زمانی عه‌ره‌بی.

له‌ئاداری 1960دا په‌یوه‌ندیی به "‌البعثة العلمیة العراقية"‌ كردووه و  بۆ ماوه‌ی نۆ مانگ له مۆسکۆ بۆته ‌خوێندكار. پاشان له‌ شاری "سانت پترسبۆرگ" نیشته‌جێبووه و بۆته‌ خوێندكاری خوێندنی باڵا له‌به‌شی لێكۆڵینه‌وه‌ی كوردی له‌په‌یمانگای توێژینه‌وه‌کان ڕۆژهه‌ڵات، که سه‌ر به‌ئه‌كادیمییه‌ی زانستی ڕووسیا بووه، له‌وێ بڕوانامه‌ی ماسته‌ری به‌ده‌ستهێناوه. له‌ساڵی 1963دا له‌ كۆلێژی ڕۆژهه‌ڵات له ‌زانسگه‌ی "سانت پترسبۆرگ" بڕوانامه‌ی دكتۆرای به‌كۆی ده‌نگی له‌لایه‌ن لیژنه‌ی گفتوگۆ به‌ده‌ستهێناوه.

پڕۆفیسۆر "مارف خه‌زنه‌دار" له ساڵانی 1968 - 1981 له به‌شی کوردی کۆلێژی ئادابی زانسگه‌ی به‌غدا ده‌بێته پڕۆفیسۆر و له ساڵانی 1973 - 1981 سه‌رۆکایه‌تی ئه‌و به‌شه ده‌که‌وێته ئه‌ستۆی.

پڕۆفیسۆری ناوبراو به دامه‌زرێنه‌ری به‌شی کوردی کۆلێژی په‌روه‌رده‌ی زانسگه‌ی به‌غدا داده‌نرێت و تا ساڵی 1976 سه‌رباهری کارکردنی له کۆلێژی ئادابی زانسگه‌ی به‌غدا سه‌رۆکایه‌تی ئه‌و به‌شه‌ش‌ ده‌کات.

خه‌زنه‌دار له ساڵی 1988 - 2006 له کۆلێژی ئادابی زانسگه‌ی سه‌ڵاحه‌دین ده‌بێته پڕۆفیسۆری ئه‌ده‌بی کوردی.

وه‌كو نووسه‌ر و سه‌رنووسه‌ر له ‌چه‌ندین کۆوار و ڕۆژنامه‌یه‌كدا كاریكردووه‌. سه‌رجه‌م 32 په‌ڕتیوکی چاپكراوی له ‌نووسین و وه‌رگێڕان و لێكۆڵینه‌وه‌و بواری خوێندندا هه‌یه، که له ‌گرنگترین ئه‌و چاپكراوانه‌ش‌ "مێژووی ئه‌ده‌بی كوردی"یه‌، كه‌ له‌حه‌وت به‌گ پێكهاتووه‌.

مامۆستا "مارف خه‌زنه‌دار" ئه‌ندامی سه‌ندیكای رۆژنامه‌نووسانی عێراقه بووه‌. له‌ساڵی 1960دا بۆته ئه‌ندامی یه‌كێتیی ڕۆژنامه‌نووسانی گێتی‌.

له‌ته‌ك‌ نووسین و کاری زانسگه ئه‌ندامێکی كارای "كۆڕی زانیاریی كوردستان" بووه‌.

"مارف خه‌زنه‌دار" له 2010.10.25 له ته‌مه‌نی 80 ساڵیدا له شاری هه‌ولێر ماڵئاوایی له ژیان کرد.
هه‌روه‌ك ئاشكرایه كه شه‌ره‌فنامه‌ به‌ گه‌وره‌ترین شاكاری مێژووی گه‌لی كوردستان داده‌نرێ، به‌سه‌ره‌تاو ده‌سپێكی مێژووی نوێی گه‌لی كورد داده‌نرێت. 
شه‌رفخانی به‌دلیسی خۆی له خۆیدا وه‌رچه‌رخانێكی گرنگی مێژووی ڕامیاری و ئابووری و كۆمه‌ڵایه‌تی و كلتووری گه‌لی كوردستانه‌، شه‌رفخانه‌ی به‌دلیسی كه گه‌وره‌ترین ڕووناكبیرو نووسه‌ری سه‌رده‌می خۆیه‌تی به‌نووسینی شه‌ره‌فنامه‌ نه‌ك هه‌ر زانیاری زۆرو زه‌به‌ندی له‌مه‌ڕ جوگرافیاو ژیانی ڕامیاری و ده‌سه‌ڵاتی كوردو زمان و ڕووه هه‌مه‌جۆره‌كانی كۆمه‌ڵگای كوردی بۆ تۆماركردوین.

 

 كتێبخانه ی كوردي ئه وين


شه‌رفخان كوڕی شه‌مسه‌دین به‌دلیس له ساڵی 1543.02.25 له گوندی "گه‌رمه‌ڕووی" سه‌ر به‌شاری "قوم" له ئێرانی ‌عه‌جه‌م له دایكبووه. له‌دیوه‌خانی "شاته‌همان سپی یه‌كه‌م" له‌ساڵی (1543 تا 1576) له‌گه‌ڵ كوڕه‌كانی ئه‌ودا ژیاوه. له ئێران شا ئیسماعیلی سه‌فه‌وی ساڵی 1576 پایه‌و نازناوی میری میران ده‌به‌خشێته شه‌ره‌فخان و ده‌یكاته سه‌رۆكی هۆزی كورده‌كانی ئێران. له كانوونی دووه‌می ساڵی 1578 له جه‌نگی نێوان ئێرانییه‌كان و عوسمانییه‌كان دا پشتی ئێرانییه‌كان به‌رده‌دات و لایه‌نگری عوسمانییه‌كان ده‌كات به‌خۆی و 400 چه‌كداره‌وه دژ به ئێران ده‌وه‌ستێ سه‌ركردایه‌تی عوسمانییه‌كان ده‌كات له ساڵی 1589 سوڵتان مورادی سێیه‌م دژ به ئێرانییه‌كان پایه‌و نازناوی خان ده‌به‌خشێته شه‌ره‌فخان و ده‌یكاته میری ویلایه‌تی به‌دلیس له ساڵی 1590 واتا له ته‌مه‌نی 53 ساڵیدا جڵه‌وی فه‌رمانڕه‌وایی خۆی ده‌داته ده‌ست كوڕه‌كه‌ی خۆی شه‌مسه‌دین به‌گ. 
له ساڵی 1591 تا 1592 ده‌ست ده‌كات به‌ نووسینی شه‌ره‌فنامه‌و له 1597.08.04 له نووسینی شه‌ره‌فنامه ته‌واو ده‌بێت و پوخته‌ی نووسینه‌كانی له‌دوا دوای ساڵی 1597دا كۆتایی پێهێنا به‌م جۆره پڕۆژه‌ی تۆماركردنی كوردی ئه‌نجامدا. 
میر شه‌ره‌فخان له ساڵی 1012ی كۆچی دا به‌رامبه‌ر به‌ ساڵانی 1603-1604ز كۆچی دوایی كردووه‌. به‌ساڵنامه‌ی زایینی 60 ساڵ ژیاوه‌و به ساڵنامه‌ی كۆچیش 63 ساڵ ژیاوه. 
شه‌رفنامه گه‌لێ بابه‌تی سه‌ره‌كی و گرنگی گرتۆته‌خۆ وه‌كو ئه‌مانه‌ی خواره‌وه:

1

حكوومه‌ته كوردییه‌كانی مه‌ڕوانی و حه‌سنه‌وی و فه‌ضله‌وی و ئه‌یووبی

2 
 حاكمه كوردییه‌كانی پشتاوپشت حوكمڕانیان كردووه

3
 ئه‌و حاكمه كوردانه‌ی پاره‌یان لێداوه‌و وتاریان به‌ناو خوێندراوه‌ته‌وه

4

جگه له‌مانه‌ش به‌دوورو درێژی باسی حكوومه‌تی بتلیسی كردووه

 
ئه‌م په‌رتووكه‌ی شه‌رفنامه له كۆنه‌وه گرنگییه‌كی زۆری پێدراوه له ساڵی 1978ی كۆچی به‌رامبه‌ری 1667ی زایینی له‌زمانی فارسیه‌وه له‌لایه‌ن شامی ناوێكه‌وه وه‌رگێڕدراوه‌ته‌ سه‌ر زمانی توركی و له دواییدا "ولیامینۆف"ی ڕووسی كردوویه‌تییه ڕووسی و به‌ چاپی گه‌یاندووه‌ و "كارمۆی" مێژوونووسی فه‌ڕه‌نسیش كردوییته‌تیه فه‌ڕه‌نسی و له میسریش مێژوونووسی كورد له چله‌كانی سه‌ده‌ی ڕابردوو به‌فارسی چاپی كردوه‌و مه‌لا جه‌میل ڕۆژبه‌یانی له‌ساڵی 1953دا به په‌راوێزی به‌نرخه‌وه كردوویه‌تییه عه‌ره‌بی و به‌چاپی گه‌یاندووه دواجاریش هه‌ژار موكریانی به په‌راوێزو پێشه‌كیه‌كی درێژه‌وه كردوویه‌تییه كوردی و له‌ساڵی 1972دا له چاپخامژگی كۆڕی زانیاری كورد له به‌غدا له چاپ دراوه
كوردناس و زانای مه‌زنی كوردی یه‌كێتی سۆڤیه‌تی جاران پڕۆفیسۆر قه‌ناتی كوردۆ 97 ساڵ له‌مه‌وبه‌ر له ڕۆژی 1909.09.21 له گوندی "سوسز"ی ناوچه‌ی "قانزمان"ی هه‌رێمی قارس له كوردستانی باكورری سه‌ر به ده‌وڵه‌تی عوسمانی له‌دایكبووه، ناوی ته‌واوی "قه‌نات كوڕی كوردۆ كوڕی كه‌له‌ش كوڕی خدر"ه و له‌سه‌ر ئایینی ئێزیدی بووه.

دكتۆر قه‌ناتی كوردۆ-كتێبخانه ی كوردی ئه وين

له‌كۆتایی جه‌نگی یه‌كه‌می جیهانی له‌ساڵی 1918دا كه توركه‌كان به‌سه‌ر ئه‌رمه‌ندا زاڵبوون، بنه‌ماڵه‌ی قه‌نات و خه‌ڵكی ئاواییه‌كه‌یان خۆیان له‌چنگی توركه‌كان ڕزگار كردو به‌ره‌و ناوچه‌ی "ئاپاران"ی ئه‌رمه‌نستانی ژێر ده‌ستی ڕووسیا كه‌وتنه ڕێ و له‌و ناوه له گوندی "كۆربلاخ" نیشته‌جێ بوون، كه خه‌ڵكی گونده‌كه هه‌موویان كوردبوون، هه‌ر له‌و ساڵه‌دا توركه‌كان ناوچه‌ی‌‌ ئاپارانیان داگیر كرد، به تایبه‌تی گونده‌كانی كورد، بۆیه ماڵی قه‌نات ماوه‌یه‌ك ده‌ربه‌ده‌ربوون و له‌دواییدا گه‌ڕانه‌وه "ئاپاران" و باوكی به‌حه‌ماڵی گوزه‌رانی ده‌كردو له‌ساڵی 1920دا ڕوویان كرده گورجستان و له‌شاری "تفلیس" نیشته‌جێ بوون و ملیان دایه ڕه‌نجبه‌ری و باوكی له 1921دا كۆچی دوای كرد و په‌روه‌رده كردنی ئه‌و كوڕه 12 ساڵییه‌كه‌وته ئه‌ستۆری دایكی و هه‌ر له‌و ساڵه‌دا له قوتابخانه‌ی "هاگۆب گازاریانی"ی ئه‌رمه‌نی ناسراوبه "لازۆ" ده‌ستی به‌خوێندن كرد و ئه‌و زانایه به پیتی لاتینی ئه‌رمه‌نی فێری كورد و ژنه‌كه‌شی زمانی ئه‌رمه‌نی فێركرد.

قه‌ناتی كوردۆ له‌ساڵی 1928دا خوێندنی سه‌ره‌تایی له‌و قوتابخانه تایبه‌تیه ته‌واوكرد و له‌كۆلیژی كارگه‌ران له‌شاری لینینگراد وه‌رگیراو له‌ساڵی 1931دا ئه‌و كۆلیژه‌ی ته‌واو كرد، كه به‌رامبه‌ر قۆناغی ناوه‌ندی و ئاماده‌یی بووه و له كۆتایی ئه‌و ساڵه‌دا قه‌نات و دوو هاوڕێی كوردی كۆلیژی زمانه‌وانه‌ی زانكۆی لینینگراد وه‌رگیران و له‌ساڵی 1936دا خوێندنی ته‌واو كرد و بڕوانامه‌ی دیبلۆمی وه‌رگرت و هه‌ر ئه‌و ساڵه له‌به‌شی دكتۆرا وه‌رگیراو له‌ساڵی 1941دا خوێندنی باڵای ته‌واو كرد و بڕوانامه‌ی دكتۆرای وه‌رگرت و له په‌یمانگای ئه‌سنۆگرافیای ئه‌كادیمیای زانستی سۆڤیه‌ت دامه‌زراوه، دوای ماوه‌یه‌كی كه‌م نێردایه "فابریقه‌ی شه‌فه‌قی سوو" تا مانگی شوباتی 1942.

دكتۆر قه‌ناتی كوردۆ له‌ساڵی 1945دا بووه ئه‌ندامی پارتی كۆمۆنیستی ڕووسیا و له‌پاش جه‌نگ بوو به مامۆستای زمانی كوردی به خوێندكارانی به‌شی ئێرانی ده‌گوته‌وه.

له‌ساڵی 1947ه‌وه تاكو 1960 سكرتێری لیژنه‌ی ناوچه‌ی پارتی كۆمۆنیستی په‌یمانگه‌ی ڕۆژهه‌ڵاتناس بووه له‌و شاره‌ی لینینگراد دا تاكو ساڵی 1958 قه‌ناتی كوردۆ و ئیسحاق تسوكه‌رمان و مارگریت ڕودینكۆ خه‌ریكی كوردناسی بوون  له‌به‌شی ئێرانی په‌یمانگای ڕۆژهه‌ڵاتناسی و له‌ساڵی 1958دا به‌شی كوردی به یارمه‌تی یوسف ئۆربێلی سه‌رۆكی په‌یمانگای ڕۆژهه‌ڵاتناس جیاكرایه‌وه و بووه به‌شێكی سه‌ربه‌خۆ.

له‌سه‌ره‌تادا ئۆربێلی خۆی بووه سه‌رۆكی، به‌ڵام له دواییدا دكتۆر قه‌ناتی كوردۆ به‌سه‌رۆكی به‌شه‌كه هه‌ڵبژێردرا. ئه‌وه‌ی شایانی گوتنیشه دكتۆر قه‌نات له‌ساڵی 1968دا بڕوانامه‌ی دكتۆرای "ناووك" واته دكتۆرای زانسته‌كانی وه‌رگرت و پله‌ی زانستی بووه‌ته پڕۆفیسۆر.

تاكو ڕۆژی كۆچی دوایی له 1985.10.31دا و‌ه‌ك‌ سه‌رۆكی به‌شی كوردی و زانایه‌كی مه‌زنی كورد و كوردناسێكی دڵسۆز و لێهاتووی نه‌ته‌وه‌كه‌ی خزمه‌تی زمان و وێژه‌ی و مێژووی كوردی كرد.

هه‌ندێ له به‌رهه‌مه‌کانی

پڕۆفیسۆت قه‌ناتی كوردۆ گه‌لێك به‌رهه‌می به نرخی نووسیوه و بڵاوكردۆته‌وه له‌وانه:

1. ته‌حویری مێژووی كورد له زانستی مێژووی بۆ ڕجوازیی فارس - ساڵی 1954
2. خه‌پاتۆر ئابۆڤیان وه‌كو كوردناس و ئه‌سنۆگراف - ساڵی 1955
3. بیروباوه‌ڕی ناڕاست له‌باره‌ی زمانی كوردییه‌وه - ساڵی 1955
4. كورد له په‌رتووكی "نه‌ته‌وه‌كانی ڕۆژهه‌ڵاتی ناوه‌ڕاست" - ساڵی 1957
5. فه‌رهه‌نگی كوردی - ڕووسی "شێوه‌ی كرمانجی باشوو" - ساڵی 1983
6. په‌رتووكی ڕێزمانی كوردی - ڕه‌و‌ان - ساڵی 1956
7. ئه‌حمه‌دی خانی و به‌رهه‌می وێژه‌یی
8. دروستبوونی وشه له زمانی كوردیدا
9. كوردی سۆڤیه‌ت له وێژه‌یی كوردی ده‌ره‌وه‌دا
10. بیروباوه‌ڕی قاره‌مانیه‌تی له به‌رهه‌می وێژه‌ی ئه‌حمه‌دی خانی دا
مێژووی ڕه‌وتی شارستانی مرۆڤایه‌تی له هه‌ر ووڵاتێك، هی هه‌ر نه‌ته‌وه‌یه‌ك، له قۆناغه‌ جیاجیاكانی مرۆڤایه‌تی، ژماره‌یه‌ك مرۆی هه‌ره مه‌زن ده‌ووری زێده كاریگه‌ری له دروست كردنیدا ده‌گێڕن، به‌ده‌گمه‌ن جارێكی دیكه‌ وێنه‌ی ئه‌و چه‌شنه مرۆیانه له‌هه‌ر بوارێكی ژیانی كۆمه‌ڵایه‌تی، كه‌لتووری، ڕامیاری، نه‌ته‌وه‌یی... هتد دروست بێته‌وه، كه گه‌وره‌ترین به‌رژه‌وه‌ندی به‌ نه‌ته‌وه‌كه ‌و مرۆڤایه‌تیان گه‌یاندووه‌و هه‌رگیزاو هه‌رگیز واتا تا دنیا مابێ ئه‌و جۆره پیاوانه له‌ناو ویژدانی زیندووی نه‌ته‌وه‌‌كه‌یان، نیشتمانه‌كه‌یان، بگره مرۆڤایه‌تیش هه‌ر ده‌مێنن.

 

دیاره یه‌كێ له پیاوه هه‌ره مه‌زن و بلیمه‌تانه‌ی كورد، جه‌نابی "مه‌لا عه‌بدولكه‌ریمی موده‌ریس"ه، كه نووسه‌ر و زانایه‌كی هه‌ره گه‌وره‌ی سه‌ده‌ی بیسته‌مه .. كه زیاتر له 60 په‌رتووكی زێده به‌نرخی ئایینی و وێژه‌ی و كۆمه‌ڵایه‌تی بڵاوكردۆته‌وه، هه‌ر هه‌مووشیان ده‌چنه خانه‌ی لێكۆڵینه‌وه‌ی زانستی هه‌مه‌لایه‌نی، خوایی و دونیایی، كه بریتین له ته‌فسیری قورئان به‌شێوه‌یه‌كی ئێجگار فراوان و به‌‌زمانی كوردی و عه‌ره‌بی، هه‌روه‌ها ساغكردنه‌وه‌ و شیكردنه‌وه‌ی چه‌ندین شاكاری شیعری مه‌زنی كلاسیكی كوردی، نموونه‌ی "مه‌وله‌وی، نالی، مه‌‌حوی، فه‌‌قێ قادری هه‌مه‌وه‌ندی...هتد".

"مه‌لا عه‌بدولكه‌ریمی موده‌ریس" له به‌هاری ساڵی 1901دا له گوندی ته‌كیه‌ی سه‌ر به‌شارۆچكه‌ی خورماڵ‌ هاتووه‌ته دنیاوه ‌و ناوی ته‌واویشی "عه‌بدولكه‌ریم محه‌مه‌د فه‌تاح‌"ه‌ و سه‌ره‌تای خوێندنیشی به قورئان و په‌رتوكه ئایینییه‌كان ده‌ستپێكردووه و ساڵی 1913یش سه‌ره‌تاكانی "نه‌حو سه‌رف"ی خوێندووه‌، له‌سه‌ره‌تای هه‌ڵگیرسانی جه‌نگی یه‌كه‌می جیهانیشدا له‌مزگه‌وتی مه‌ڵكه‌ندی شاری سلێمانی نیشته‌جێبووه‌و ده‌ستی به‌خوێندنی په‌رتووكی "شه‌رحی جامی" كردووه‌ و دواتر چووه‌ته مزگه‌وتی "مه‌لا محه‌مه‌د ئه‌مین بالیكه‌ده‌ر"ی و له ساڵی 1924یشدا له ئاهه‌نگێكی فراواندا له‌شاری سلێمانی مۆڵه‌‌ی مه‌لایه‌تی وه‌رگرتووه.

له‌ساڵی 1960یشدا له مزگه‌وتی "شێخ عه‌بدولقادری گه‌یلانی" له‌به‌غدا به‌ناونیشانی "موده‌ریس" دامه‌زراوه‌، زیاتر له 50 فه‌قێ له‌سه‌رده‌ستی مۆڵه‌تی زانستییان وه‌رگرتووه، هه‌ر له‌و كاته‌وه به‌بێ‌ پشوودان خه‌ریكی وانه‌وتنه‌وه بووه له زانسته‌ شه‌رعی و وێژه‌ی و عه‌ره‌بییه‌كاندا. مه‌لا عه‌بدولكه‌ریمی موده‌ریس چه‌‌ندین په‌رتووك و به‌رهه‌می وه‌ك نووسینه‌وه‌ی ژیان و به‌سه‌رهات و شیعری چه‌‌ندین شاعیری وه‌ك "مه‌ولانا خالید" و "شێخ عوسمان و سه‌راجه‌دین"ی بڵاوكردووته‌وه، هه‌روه‌ها چه‌‌ندین شیعریشی له‌ژێر نازناوی "نامی" بڵاوكردووه‌ته‌وه، هه‌روه‌ها ڕۆڵێكی گرنگی هه‌بووه له به‌كوردیكردنی فیقهی ئیسلامی و ته‌فیسری قورئانی پیرۆز و ته‌جویده‌كه‌یدا.

نموونه‌ی ژماره‌یه‌ك له په‌رتووكه به‌نرخه‌كانی به‌زمانی كوردی ئه‌مانه‌ن: یادی مه‌ردان و دووبه‌رگ، بنه‌ماڵه‌ی زانیاران، ژماره‌یه‌ك په‌رتووك له باره‌ی شه‌ریعه‌ت و ئیسلامه‌وه، كۆمه‌ڵه‌ شیعری فه‌قێ قادری هه‌مه‌وه‌ند، ته‌فسیری نامی حه‌وت به‌رگ، مه‌كتوباتی كاك ئه‌حمه‌دی شێخ چوار به‌رگ، عه‌قیده‌ی مه‌رزیه‌ی مه‌وله‌وی، دیوانی نالی، دیوانی مه‌وله‌وی، دیوانی مه‌حوی و چه‌ندین په‌رتووكی دیكه به‌زمانی كوردی و عه‌ره‌بی و فارسی نووسیوه‌و بڵاویكردۆته‌وه.

دیاره جه‌نابی مامۆستا "مه‌لا عه‌بدولكه‌ریمی موده‌ریس"، له‌به‌ر ئه‌وه‌ی له‌سه‌ر ئاستی عێراقیش به زانایه‌كی گه‌وره ناسرابوو و خاوه‌ن فتوای ئایینی بووه، بۆیه چه‌ندین ساڵ‌ پۆستی سه‌رۆكایه‌تی "رابطه علماء العراق"ی به‌ده‌سته‌وه گرتبوو، له‌وه‌ش گرنگتر له‌م ساڵانه‌ی دوایی 3 هه‌زار زانای ئایینی سوننی ڕێڕه‌و كه له هه‌موو پارێزگا‌كانی عێراق هاتبوون و له به‌‌غدا كۆبوونه‌وه‌، به‌بێ به‌شداریكردن و ئاگاداری خۆی جه‌نابی مه‌لا عه‌بدولكه‌ریمی مود‌ه‌ریس به سه‌رۆكی (الامانه العلیا للافتاء و التدریس و البحوث و التصوف) هه‌ڵبژێراو، به‌ڵام له‌به‌ر ئه‌وه‌ی باری ته‌ندروستی ناله‌باربووه ڕه‌تیكردبۆوه. سه‌ره‌ڕای ئه‌وه‌ی ماوه‌یه‌ك ئه‌ندامی كارای كۆڕی زانیاری عێراق - د‌ه‌سته‌ی كورد - بووه، هه‌روه‌ها باو‌ه‌ڕپێكراوی كۆڕی زانیاری وڵاتی ئوردون بووه.

كه‌سایه‌تی گه‌وره‌ی ئایینی و ئه‌دیب و زانای گه‌له‌ی كورد مامۆستا "مه‌لا عه‌بدولكه‌‌ریمی موده‌ریس" له‌ته‌مه‌نی 104 ساڵیدا له‌ كاژمێر 12ی شه‌وی 29 له‌سه‌ر 2008.05.30 له شاری به‌غدای پایته‌ختی وڵاتی ئێراق كۆچی داوییكرد.
