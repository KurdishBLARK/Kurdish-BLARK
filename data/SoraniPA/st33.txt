پیاویک ده ستی له سه ر شانی کوره که ی داناو لی پرسی:روله من به هیز ترم یا تو؟

پیاویک ده ستی له سه ر شانی کوره که ی داناو لی پرسی:روله من به هیز ترم یا تو؟

کوره که چاوی له بابی کردوو وتی:بابه من به هیز ترم

بابی به دل شکاوی به یادی حه مو زه حمه ته کانی که کیشابوی ده ستی له سه ر شانی کوره که ی لا بردوو دو هه نگاو دوور تر له کور ه که ی دیسان پرسی تو به هیز تری یا من؟

کوره که ی وتی:ئه تو

بابی پرسی بو نه زه رت  گورا؟

وتی:وه ختیک ده ستت له سه ر شانم بوو هه ستم کرد ته واوی دوونیا له پشتمه!!!
\
برسيه‌تي و قات و قڕي بالي به‌ سه‌ر گشت خه‌لكي دێيه‌كه‌ دا كێشابوو..له‌شاريش دوور بوو ..نه‌خۆشي و ده‌ردو به‌ڵا به سه‌ر يه‌كدا كۆ ببونه‌وه‌ ....دوو برا له‌و گونده‌ ده‌ژيان يه‌كيان ناوي .{مام خدر }بوو كه‌ زۆر ده‌وله‌مه‌ند بوو...ئه‌وي دي ناوي {مام عه‌ولا}بوو كه‌ زۆر هه‌ژارو نه‌دار بوو ..زۆر جار منالي بۆ نان گرياون.....رۆژێك مام خدر مه‌ولودێكي گه‌وره‌ي كرد به‌ نان و شيوێكي زۆر مال به‌ مال بۆ گشت خه‌لكي گونده‌كه‌ي نارد به‌ ته‌نيا بۆ مالي عه‌ولاي براي نه‌نارد ...له‌ به‌ر ئه‌وه‌ي كه‌مه‌ك ناخۆشيان هه‌بوو...منداله‌كاني مام عه‌ولاهه‌ر چاوه‌روان بوون..بۆ ماله‌ جيرانه‌كان هه‌مووي ناردرا به‌ ته‌نها بۆ مالي ئه‌وان نه‌هات..ناچار مام عه‌ولا كورێكي خۆي نارد ..وتي داكم مه‌نجه‌لێكي ده‌وێت بۆ چێشت لێنان..مه‌نجه‌ليان دايه‌ كوره‌كه‌ به‌ به‌تالي ...جارێكي تر كوره‌كه‌ي نارده‌وه‌ وتي ته‌شته‌كمان بۆ بنێري ئه‌ويشيان نارد هيچ خواردنيان بۆ نه‌ناردن ....به‌ ناچاري ناني ره‌قيان خوارد ...به‌يانيش ته‌شت و مه‌نجه‌ليان فرۆشت به‌ خواردنيان دا....ماوه‌يه‌ك به‌ سه‌ر چوونارديان بۆ مه‌نجه‌ل و ته‌شته‌كه‌ ..گۆتيان وه‌الله‌ نه‌ماون فرۆشتمان و به‌ نانماندا بۆ مندالان ..مام خدر گۆتي قه‌ت لێت خۆش نابم ....به‌ياني چووه‌ شارو شكايه‌تي لێكردو وه‌ره‌قه‌يه‌كي بۆ هێنا كه‌ له‌ فلان رۆژ بۆ دادگا ئاماده‌بي ..له‌و رۆژه‌دا مام عه‌ولاو مام خدر خۆيان ئاماده‌ كرد بۆ شار به‌ رێ كه‌وتن ..مام عه‌ولا فه‌قير بوو {پۆخيني..} بۆ خۆي دروست كرد ... پۆخين نۆكي كوتراوه‌ له‌گه‌ل ئارد تێكه‌ل ده‌كرێ ..مام خدريش هه‌رچي خۆش هه‌بوو له‌گه‌ل خۆي برد ..به‌پياده‌ رۆيشتن له‌ رێ له‌ سه‌ر كانياوه‌ك دانيشتن هه‌ر يه‌ك خواردني خۆي ده‌رهێنا ..له‌و كاته‌ي پياوه‌ك تێپه‌ري ژنه‌كي سواري ئه‌سپي كردبووسه‌لامي لێكردن مام عه‌ولاش وه‌لامي داوه‌ پۆخيني وشكي له‌ ده‌وي ده‌رپه‌ري ئه‌سپه‌كه‌ ره‌ويه‌وه‌ ژنه‌كه‌ي به‌رداوه‌ حه‌ملي هه‌بوو زگه‌كه‌ي له‌ به‌ر چوو كابرا گوتي ئێستا ده‌تكوژم ...خدري برا گه‌وره‌ گوتي برام مه‌يكوژه‌ وه‌ره‌ منيش ده‌عوام له‌ سه‌ري هه‌يه‌ ده‌چينه‌ دادگا ..ئه‌ويش به‌ گه‌ر مام خدري كه‌وت بوو به‌ دوو ده‌عوا ...رۆيشتن له‌ دوور پياوه‌ك بانگي كردن كاكه‌ به‌رده‌كي باوێ ئه‌و ئه‌سپه‌ي به‌ره‌لا بووه‌ با بگه‌رێته‌وه‌..مام عه‌ولاي به‌دبه‌ختيش به‌رده‌كي هاويشته‌ به‌رايي ئه‌سپه‌كه‌ له‌ به‌د به‌ختي به‌ لاقي كه‌وت لاقي شكا كابرا گوتي سه‌گباب به‌ سه‌د دينارم كرييه‌ بۆ لاقت شكاند ئێستا ده‌تكوژم هه‌ر چه‌ند مام عه‌ولا پاراوه‌ بێ فايده‌ بوو ئه‌ويش به‌گه‌ره‌وان كه‌وت بوو به‌ سێ ده‌عوا له‌ سه‌ري ...هه‌ر ده‌يگوت زۆر شوكور خودايه‌ ...گه‌يشتنه‌ شار مام عه‌ولا له‌ دلي خۆي گۆتي خۆ حاكم براي بابم نييه‌ له‌ يه‌كي عه‌فووم بكات له‌دووه‌كاني تر عه‌فووم ناكا چووه‌ سه‌ر بانه‌كي بلند گوتي وا چاكه‌ خۆم لێره‌ فڕه‌ بده‌مه‌ خواره‌وه‌ من هه‌ر مردووم ..چووه‌ سه‌ر بان و خۆي هاويشته‌ خوارێ له‌ بني جوو جۆله‌يان ده‌كرد مام عه‌ولا خۆي هاويشت كه‌ته‌ سه‌ر سه‌ري جووي ملو په‌راسوه‌كاني جووي شكاندن به‌خۆي هيچي لێنه‌هات جوو خڕ بوونه‌وه‌ بيكوژن ئه‌واني دي گوتيان بابه‌ لۆ ده‌يكوژن ئه‌مه‌ش ده‌عوامان له‌ سه‌ري هه‌يه‌ ده‌چينه‌ لاي حاكم... هه‌موو چوونه‌ لاي حاكم هه‌ر كه‌س ئيفاده‌ي خۆي دا مام عه‌ولاش هه‌موو به‌ سه‌ر هاتي خۆ بۆ حاكم گێراوه‌ ..چونكه‌ حاكم 

چیرۆکی راسته قينه ى کچێکی کورد له‌ زانکۆدا
من ناوم بێگەردە ، دانیشتووى شارى هەولێرم ، سەرەتاى ژیانم زۆر سەخت بوو ، لە خێزانێکى هەژار لە دایک بووم ، باوکم بە نەخۆشى ژێرپەنجەى خوێن گیانى لەدەست دا ، دایکم ئەرکى باوکیشمى گرتبۆ ئەستۆى خۆى ، بۆ بەدەست هێنانى ژیانى من و خوشک و برا بچوکەکەم گشت کارێکى دەکرد ، نانى بە کرێدەکرد بۆ خەڵکى ، یاخود فەرشى بە کرێ بۆ ماڵان دەشورد ، بۆ ئەوەى ئێمە پێبگەیەنێت ، هەر لە دواى مردنى باوکم نەهامەتیەکانى ئێمە دەستى پێ کرد ، زۆر نەدار بووین ، لە خانویەکى بەکرێ دابووین و کە زۆر جار دەبوایە لە مەسروفى ڕۆژانە نەخۆین و بیخەینە سەر کرێى خانوو ، لەگەڵ ئەو هەموو نەهامەتیانەش من هەرگیز ڕەشبین نەبووم ، زۆر هەوڵم بۆ خوێندن ئەدا تاوەکو لە پاشەڕۆژدا بتوانم خێزانەکەم لە هەژارى ڕزگار بکەم ، لە گشت قۆناغەکانى خوێندنم پلەى یەکەمم بەدەست هێنا ، بەڵام لە شەشەمى زانستى علوم فیزیام بۆ هاتەوە ، بەر لەوە کاتێ لە قۆناغى ئامادەیى و ناوەندى بووم ، هاوڕێى زۆر کەمم هەبوو چونکە ماوەم نەبوو بۆ هاوڕێیەتى هاوپۆلەکانم ، وە ئەو هاوڕێیانەى کە هەشم بوون بۆ دەرس پێ وتن دەهاتنە ماڵەوەمان ، منیش لەبەر پێویستیم بە پارە بۆ بژێوى بە کرێ وانەم پێ دەوتنەوە ، بۆ ئەوەى بتوانم تەنها کەمێک یارمەتى دایکم بدەم ، کاتێک چووم بۆ زانکۆ خورپە بە دڵم دەهات ، لە دەرگاى زانکۆ چوومە ژوورەوە و دەم وت دەبێ خوێندکارانى ئێرە چۆن بن ؟ یاخود دەبێ ئێمە دارایمان بەش بکات بۆ خوێندنى من ؟ زۆر پرسیارى لەم شێوە دەیبردمە ناو دنیایەکى خەیاڵ و بیر کردنەوە ، زۆرى نەبرد چاوم بە کوڕێک کەوت کە بەرەو ڕووم هات و سڵاوى لێ کردم ، منیش سڵاوم لێ کرد و پرسى: دەڵێى تازە هاتۆى بۆ زانکۆ؟ منیش لە وەڵامدا گوتم بەڵێ ، گوتى من ناوم بێوارە قوتابى قۆناغى دووەمى علوم فیزیام ، منیش گوتم ناوم بێگەردە و قوتابى قۆناغى یەکى بەشى فیزیام .
بەڕاستى ... خۆشحاڵم بە ناسینت ، منیش خۆشحاڵم . بێوار گوتى" بێگەر خان لەبەر ئەوەى تازە هاتویت بۆ زانکۆ بەشەکانى زانکۆ شارەزا نى ، گەر حەز دەکەى پێت نیشان دەدەم ،
- بە خۆشحاڵى یەوە .
- فەرموو.
بێوار هەموو بەشەکانى پێ نیشان دام و بەشەکەى خۆمیشى نیشان دام و گوتى گەر ڕازى بی ببین بە هاوڕێ خۆشحاڵ دەبم ، منیش ڕازى بووم بە هاوڕێیەتى بێوار ، ڕۆژ بە ڕۆژ زیاتر نزیک دەبۆوە و سەردانى دەکردم ، تا نیوەى ساڵ ناوبانگى زیرەکى من لە زانکۆ بڵاو بۆوە و کوڕ و کچەکانى زانکۆش هەوڵیان دەدا ببن بە هاوڕێم . بێوار لە قۆناغى دوەم دەرنەچوو ، بۆ ساڵى ئایندە کەوتەوە گەڵ من ، ڕۆژێک بێوار گوتى" بێگەرد خان دەکرێ ڕۆژانە وانەکانم بۆ شى بکەیتەوە" منیش هەرچەند قسەم لەگەڵ کوڕان نەدەکرد و وانەم بۆ شەرع نەدەکردن ، بەڵام ڕازى بووم بەبێ بەرامبەر وانە بۆ بێوار شەرع بکەم ، بۆیە بە بێوارم گوت لەبەر تانە و تەشەنەى کوڕانى زانکۆ وەرە لەماڵەوە بۆت شەرع دەکەم ، شەوم دەست نیشان کرد کە بۆ ماوەى دوو کاتژمێر ، چونکە شەوانە دایکم لەماڵەوە بوو ، ئەم کارەشم لەبەر ئەوە کرد چونکە بێوار یارمەتى منى دابوو ، لەسەرەتاى هاتنم بۆ زانکۆ ، ماوەیەک بەم شێوەیە ڕۆیشت ، من شەوانە وانەم بە بێوار دەگوتەوە ، بەڵام من تەنها بێوارم وەک هاوڕێ دانابوو ، یارمەتى ئەوم دەدا چونکە یارمەتى دابووم ، ڕۆژێک من لە کافتریاى زانکۆ دانیشتبووم بە تەنها لۆخۆم خەریکى خوێندنەوەى زانیارى دەرەکى بووم ، چونکە نەم دەویست کاتەکانى بێ کاریم بەبۆشایى بەرێ بکەم و بەردەوام خۆم بە خوێندنەوە سەرقاڵ دەکرد ، لەو کاتەدا دوو کچ هاتن بۆ لام پێیان گوتم زەحمەت نەبێ کاتت هەیە ئەم بابەتەمان بۆ شەرع بکەى ، گوتم بەڵێ فەرموون دانیشن ، کرێ یەکم گوت بەرامبەر بە شەرع کردن و ئەوانیش بە دڵیان بوو ، دواتر ئەم دوو کچە هەر لەلام بوون کە بێوار هات و گوتى " بێگەر خان گەر حەزیەت نەبێ ئەمەوێ دوو قسە بەیەکەوە بکەین " منیش گوتم فەرموو. گوتى دەمەوێ بە تەنها بین لێرە نابێ ، بۆیە چووین بۆ باخچەى زانکۆ ، وام زانى وەک جارەکانى تر لەبارەى خوێندنى زانکۆوە قسە دەکات ، بەڵام دواتر تێگەیشتم کە بەهەڵە داچووم ، لەناو باخچەکەدانیشتین و گوتم فەرموو کاک بێوار قسە بکە ، بێوار گوتى" بێگەر خان من تۆم خۆش دەوێ ، کاتێ هاتیتە زانکۆ و تۆم بینى ، تۆم چووە دڵەوە ، بەڵام ماوەم نەبوو ، نەم دەتوانى ئەم خۆشەویستى یە بۆتۆ دەرببڕم " ئەم جارەیان بێوار هەموو خۆشەویستیە گەورەکەى خۆى بۆم دەربڕى .
بێوار گوتى" بێگەرد تکات لێ دەکەم خۆشەویستى من ڕەت نەکەیتەوە ، دەمەوێ ببى بە هاوسەرى ژیانم" بەڵام من تاسام بەم وشانە ، چونکە من بێوارم بە هاوڕێ دەزانى بۆیە توڕە بووم و گوتم" بێوار تۆم بە هاوڕێى خۆم دەزانى نەوەک بە خۆشەویست، بەڵام تۆ نیازت خراپە ، گەر بمزانیایە تۆ شەوانە بۆ ئەم مەبەستە ئەهاتى ئەوە هەرگیز دەرسم بۆت شەرع نەدەکرد" بێوار نەیهێشت چیتر قسە بکەم گوتى" نەخێر نا .... هەرگیز من نیازم خراپ نەبوە ، گەر نیازم خراپ بوایە داوام لە تۆ نە ئەکرد ببین بە هاوسەر ، من بە خۆشەویستیەکى پاک و بێ پێچ و پەنا تۆم خۆش دەوێت" کە ئەم قسانەى کرد چاوەکانى پڕ بوون لە گریان ، بەڵام دەیویست بەسەر خۆیدا زاڵ بێت و ڕێگاى هاتنە دەرەوەى فرمێسکى نەدەدا ، ئەگەر چى منیش دڵم بۆى دەسوتا و زۆر بەزەیم پێدا دەهاتوە ، بەڵام باشتر بوو بۆکە شوو نەکەم ، چونکە گەر شووم کردبایە ئەوە شیرازەى خێزانەکەمان تێک دەچوو و دایکم زۆر پێویستى بە من هەبوو ، بەهەر حاڵ بێوار گوتى" من کە دەهاتم بۆ لات تەنها لەبەر خۆشەویستى گەورەى تۆ بووە ، خۆشەویستى تۆ لاى من زۆر گەورە ترە لە خوێندن ، من پێویستیم بە خوێندن نى یە ، بەڵام خۆشەویستى تۆ هانى داوم پەرەى پێ بدەم و تۆم زۆر بە دڵە " گوتم بێوار ناتوانم چیتر گوێ لە قسەکانت بگرم ، ببورە ، هەستام و ڕۆیشتم ، بەڵام لە ڕێگاى ماڵەوە هەر بیرم لە بێوار دەکردەوە ، بەڵام نەم دەتوانى ڕازى بم ، کاتێک گەیشتمە ماڵەوە بینیم دایکم دەگرێت ، کە چاوم بە دایکم کەوت لە ناخەوە دەگرێت ، منیش گریام و چوومە لاى دایکم گوتم دایە گیان چى بووە بۆچى دەگریەى؟ دایکم گوتى" بێگەرد گیان لەبەر ئەوەى ئێستا پارەمان بەدەستەوە نەماوە و خۆشت دەزانى من فەقەراتم هەیە ناتوانم چیتر نان بکەم بە کرێ و کرێى دوو مانگى خانووشمان نەداوە ، خاوەن خانوەکەش داواى لێ کردووین کە بەیانى خانوەکەى بۆ چۆڵ بکەین ، بێگەرد گیان نازانم بۆ کوێ بڕۆین ، هیچ جێگایەک نى یە بچین " منیش گوتم "دایە گیان خەفەت مەخۆ ، بەیانى کە چوومەوە زانکۆ هەوڵ دەدەم خانویەک بدۆزمەوە" .
بەیانى هات چووم بۆ زانکۆ ، چاوم بە هاوڕێیەکى خۆم کەوت و لێم هاتە پێشەوە و گوتى" بێگەرد گیان بۆ ئەوا خەمبارى؟ گوتم کێشەیەکم هەیە خاوەن خانوەکەمان ئاگادارى کردوون بەیانى خانوەکەى بۆ چۆڵ بکەین ، هاوڕێیەکەشم گوتى" کێشە نى یە ، وەرن بۆ لاى ئێمە ژورێکى بەتاڵمان هەیە و لەوێدا بن تاوەکو خانوێک دەدۆزنەوە ، بۆیە منیش سوپاسم کرد و ڕۆیشتم ، چوار خوێندکار لەوانەى وانەم پێ وتبون پارەیان بۆ هێنابووم ، دواى ئەوانیش بێوار هات و گوتى" بێگەر تۆ لەبرى ئەو ماوەیەى دەرست بۆمن شەرع کرد ، فەرموو ئەوە پارەکەیەتى" پارەیەکى زۆر بوو ، منیش بە چاوى پڕ گریان گوتم هەرچەند لێم وەر نە ئەگرتى ، بەڵام ئەمڕۆ زۆر پێویستم بەو پارە هەیە ، ئەوەندە قسەم کرد و ڕۆیشتم . بێوار یەکێک بوو لە کوڕى پیاوە دەوڵەمەندەکانى شارى هەولێر کە چەندین دوکانیان هەبوو ، لەگەڵ سامانێکى زۆر ، کە ڕۆیشتم نەم زانى کە بێوار بەدوام کەوتووە و دەیەوێت بزانێ بۆچى ئەمڕۆ من پێویستیم بە پارەیەکى زۆر هەیە ، کاتێک گەیشتمە کۆڵانەکەى خۆمان بینیم هەندێ کەل و پەلى ماڵەوەمان لە کۆڵانەکە کەوتبوو ، کەچوومە ژوورەوە دایکم و خوشک و برا چوکەکەم دەگریان ، خوشکەکەم لە پۆلى شەشەمى سەرەتایى بوو ، براکەشم لە پۆلى چوارى سەرەتاى ، کە ئەوانم دیت دەگریان گوتم" دایکە گیان بۆ دەگریەى؟ دایکم گوتى خاوەن خانوەکە کەل و پەلەکانى فڕێ داوەتە دەرەوە و دەڵێت گەر ئێستا نەڕۆن هەموو شتەکان فڕێ دەدەمە دەرەوە ، منیش پرسیم ئێستا لە کوێ یە ؟ لە وەڵامدا گوتى لە دوکانەکەى کۆڵانەکەمانە ، منیش گوتم دایکە گیان چیتر نامەوێ بگرى فرمێسک لەچاوانم کۆمەڵ بببو دەستم کردە ملى دایکم گوتم ئەمڕۆ پارەیەکى زۆرم وەرگرتووە بەشى دوو مانگمان دەکات و هەروەها هاوڕێیەکم ژورێکى بەتاڵیان هەیە گوتى وەرە لاى ئێمە تا خانویەک دەدۆزنەوە ، بێوار گوێى لە هەموو قسەکانى ئێمە ببو وە چووبوو بۆ لاى دووکانەکە و گوتبووى خاوەنى فڵان خانووە لێرەیە ، خاوەن دوکانەکەش پێى نیاشن دابوو ، دواتر بێوار گوتبووى بەخاوەن خانوەکە تۆ ئەم خانوە بەچەند دەفرشیت ؟ خاوەن خانووەکەش گوتبووى نایفرۆشم ، دواتر بێوار پێى گوتبوو کە خانەوەکەم پێ بفرۆشى ئەوا مەبلەغێک پارەى زۆرت پێ دەدەم ، بەم شێوەیە ڕازى بوو بە بێوارى بفرۆشێ ، بێوار خانووەکەى لێ کڕى و گوتى بڕۆ بڵێ مەڕۆن خانووەکەم بە پیاوێک فرۆشتووە وە باسى ئێوەم بۆ کرد ، ئەویش بەزەیى پێ داهاتوونەتەوە و خانوەکەى پێ داون ، خاوەن خانوەکەش هات بە ئێمەى گوت کە نەڕۆین لەبەر مەسەلەیەکى ئاوها ، بەڵام دایکم باوەڕى نەکرد گوتى چۆن وایە دەبێ خانوو بۆ ئێمە بکڕێتەوە ئەبێ قسە لەگەڵ ئەو پیاوە چاکە بکەم ، خاوەن خانووەکەش گوتى ڕەتى کردۆتەوە چاوى بە ئێوە بکەوێت ، بەڵام هەر پێى دەڵێم کاتێ پێى دەڵێ بێواریش دەلێ باشە تەنها قسە لەگەڵ نافیعە خان دەکەم ، نافیعە خان دایکى بێگەر بوو .
نافیعە خان هات قسەى لەگەڵ بێوار کرد ، کاتێ بینى بێوارە ناسى یەوە گوتى کوڕە بێوار تۆ ئەم هەموو چاکەت لەگەڵ ئێمە کردووە بۆچى ؟؟بێوار گوتى" نافیعە خان من بێگەردم خۆش دەوێ ، گوێم لە قسەکانى ئێوە بوو ، نەمویست بێگەر بکەوێتە ئازارەوە ، ئەم کارەشم بۆ ئەوە نەکردووە تا ڕازى بێت شووم پێ بکات ، بەڵکو تەنها سۆز و بەزەیم و بۆ ئێوە و بۆ ئەو بووە ئەوەش بزانە من حەز بە یارمەتى دانى گشت هەژاران دەکەم ، من تەنها داواکاریەکم هەیە کە لاى بێگەرد نەڵێى بێوار خانووەکەى بۆ کڕیوینەتەوە ، بڵێ نازانم کێیە با بێگەرد بەخۆى دا نەشکێتەوە بەرامبەر بەمن ، نافیعە خان ڕازى بوو ، بەڵام بێوار بە دایکمى گوت گەر تۆ حەز دەکەى وەرە لاى ئێمە ئیش بکە لە بازاڕى جل و بەرگ درووین ، تەنها پارەکە بەڕێوە ببە ئەمەش لەبەر ئەوەى دایکم خوێندەوار بوو ، دایکیشم ئەوەى زۆر لا خۆش بوو ، چونکە فەقەراتى هەبوو نەیدەتوانى کارى قورس بکات ، ئەم کارەش هیچ ماندووبونى نەدەویست ، بەم شێوەیە بێوار گشت ژیانى خۆى لاى دایکم باس کرد گوتى" من ڕاستە کوڕێکى دەوڵەمەندم ، پارەى زۆرم لەبەر دەست دایە ، بەڵام لە هەموو ڕوێکەوە بێ بەشم ، لە سۆز و خۆشەویستى دایکم مردووە ، باوکم ژنێکى ترى هێناوەتەوە ، باوکم هیچ سۆزێکى نى یە بەرامبەر بە من ، ڕۆژێک نەهاتووە دەستم بەسەردا بێنێت ، بۆیە نافیعە خان داواکارم لە تۆ سۆزى دایکایەتیم بەسەردا ببارێنى ، دایکیشم زۆر بەزەیى بە بێوار داهاتوە گوتى لەوڕۆ بەدواوە تۆ کوڕى منى و منیش دایکى تۆم... دایکم چوو بۆ ئیشەکەى و بێواریش هەموو ڕۆژێ سەردانى دەکرد ، ڕۆژێک بێوار لاى دایکم گوتبوى چیتر ناچم بۆ زانکۆ ، دایکم داواى کرد بچێت ، بەڵام بێوار گوتى" دەمەوێ چیتر ئازار نەخۆشم بە بینینى بێگەرد ، کاتێ زانیم بێوار وازى هێناوە زۆرم لا ناخۆش بوو ، دایکم ناونیشانى شوێنى کارکردنى پێ دام ، گوتى سەردانم بکە ، منیش ڕۆژێک چووم بۆ لاى دایکم ئیشەکەى دایکم زۆر بە دڵ بوو ، چونکە زانیم ماندوو نابێ ، گوتم دایکە ئەمەوێ ئەو کەسە بناسم کە ئەم هەموو چاکەى لەگەڵ کردووین ، دایکم گوتى ئەو کوڕە زۆر چاکە ڕۆژێک دەبێ هەر دەیناسى ، بەم شێوەیە باسى هەموو ژیانى بێوارى بۆمن کرد ، بەڵام نەمدەزانى ئەو کوڕە بێوارە . دایکم گوتى" هەموو ڕۆژێک دێت سەرم لێ دەدات ، بەڵام ئەمڕۆ نازانم بۆچى دیار نى یە بێت ، ئەبێ هیچ ڕووى نەدابێ ، لەم قسانەدا بوو مناڵێکى بچووک هاتە ژوورەوە گوتى" نافیعە خان کێ یە ؟ دایکم گوتى بەڵێ بچکۆل من نافیعە خانم کارێکت بەمن هەیە.
مناڵەکە گوتى" بەڵێ کاک بێوار تووشى حادیسە هاتووە ، داواى تۆ دەکات وا ئێستا لەبەر نەشتەرگەرى یە ، من و دایکم بەپەلە چووین بۆ نەخۆشخانە ، بەڵام من نەمدەزانى ئەو بێوارە هەمان بێوارى زانکۆیە ، کاتێ چووین لەدەرەوەى ژوورى نەشتەرگەرى چاوەڕوان بووین ، باوکى بێوار هەر سەیرى دایکمى دەکرد ، بۆهەر کوێیەک دەچوو بە دواى دەکەوت ، نە من نە دایکم نەماندەزانى ئەو پیاوە باوکى بێوارە ، دایکم پرسى بۆ وا بەدواى دەکەویت چى دەکەى لێرە ، وتى کوڕەکەم دەعمى کردوە ، بەڵام هیچ نى یە چاک دەبێتەوە ، باوکى بێوار هیچ سۆزێکى بۆ بێوار نەبوو ، لەبەر ئەم قسانەى دەکرد ئەگینا بێوار لەبەر نەشتەرگەرى بوو ، لاقێکى شکا بوو لەگەڵ ئەوەى شکاویەکەى سەخت بوو ، بەڵام دکتۆر گوتبوى گەر لە نەشتەرگەرى یەکە دەرچێت ئەوا لاقى وەکو جارانى لێ دێتەوە ، دایکم گوتى کەواتە کوڕى تۆ خەتەر نى یە کوڕى تۆ لە کوڕى منى داوە بە سەیارە هەر شتێکى لێبێت ئەوا تۆ بەرپرسى ، باوکى بێواریش چونکە دایکمى چووبوە دڵەوە گوتى بەسەر چاو ، هەرچى یەکى بڵێى جێ بە جێى دەکەم و لەکوڕەکەشم دەدەم بۆ ئەم کارەى بەسەر کوڕەکەت هێناوە ، دکتۆر لە نەشتەرگەرى بۆوە بانگى کردین چووینە ژوورەوە باوکى بێوار گووتى ئەوە کوڕى منە ، دایکى منیش گوتى ئەوە کوڕى منە ، باوکى بێوار گوتى کوڕى منە هى تۆ نى یە ، دایکیشم گوتى من وەکو دایکێکى ئەوم کاتێ چوومە ژوورەوە بێوارم بینى گوتم دایکە بێوار ئەم هەموو چاکەی لەگەڵ ئێمە کردووە ، گوتى بەڵێ کچم منیش چوومە ژوورەوە زیاتر بێوارم خۆشەویست ، بەڵام نەمتوانى پێى بڵێم و زۆر سوپاسى بێوارم کرد ، دواتر چومە دەرەوە باوکى بێواریش هەموو ڕۆژێک سەردانى دایکمى دەکرد بۆ ئەوەى لێى نزیک بێتەوە هەموو ڕۆژێک دەچوو بۆ شوێنى کارى نافیعە خان ، بە بیانووى ئەوەى بزانێ کارەکانى چۆن بەڕێوە دەچن ، بەڵام لە ڕاستى دا بۆ بینینى نافیعە خان دەچوو ، تاکو ڕۆژێک چوو بۆ بینینى نافیعە خان و داواى لێ کرد شوى پێ بکات ، نافیعە خان گوتى من ناتوانم شوت پێ بکەم دواى ئەو چەند ساڵە من شووم نەکردووە خەڵکى چیم پێ دەڵێت ، گەر شوو بکەم ، بەڵام باوکى بێوار هەر لە هەوڵ دابوو بۆ ئەوەى شووى پێ بکات گوتى گەر تۆ شووم پێ بکەیت ئەوا هەموو شتێکت بۆ دابین دەکەم و ناهێڵم مناڵەکانت لە هیچیان کەم بێت ، ئەمیش ڕازى بوو شووى پێ بکات لەبەر منداڵەکانى گوتى گەر وابێ لە هیچیان کەم نابێ ، بەڵام کاتێ باوکى بێوار دایکمى گواستەوە ئێمەى بەدەر نا ، هەرچەن دایکم زۆر گریا و پاڕایەوە ، بەڵام گوێى پێ نەدا ، لە زانکۆ کاتێ گەیشتبوومە چوارەمى ئەم بەشە خوێندکارانى زانکۆ 
گاڵتەیان پێ دەکردم دەیان وت دایکى بەم تەمەنە شووى کردۆتەوە باوکى زڕى دەرى کردوون وە زۆر قسەى پڕ و پووچى تر کە هیچى تر توانام نەبوو گوێ بیستى ئەم قسانە بم ، بەڵێ دایکم ڕۆیى جارێکى تر ناگەڕێتەوە ، بێوار داواى لێ کردم کە ڕازى بم بچین بۆ شارێکى تر گوتى وەک خوشک و برا دەژین تەنها بۆ ئەوەى دوور بین لە قسەى خەڵکى ، بەم شێوەیە ڕازى بووم و خوشک و براکەشم لەگەڵ خۆم برد ، چووین بۆ سلێمانى کە قۆناغى چوارەمم لە سلێمانى تەواو کرد و بووم بە مامۆستا دایکیشم داواى شوێنى لە بێوار کردبوو ، بەڵام چونکە من بە بێوارم گوت کە شوێنى من بەکەس نەڵێ ، بێوار گوتبووى من پێى نازانم ، بێوار جار جارە سەرى لە ماڵەوەیان ئەدا ، ڕۆژێک کە
 چووبۆوە بۆ هەولێر ئەو ڕۆژە دایکم زۆر دڵى پڕببوو هەموو ڕۆژەکانى لەگەڵ ئێمەى کە بەسەر بردبوو بیرى هاتبۆوە و زۆر گریا بوو چووبوو خۆى سوتاندبوو ، وە داواى منى کردبوو ، بێوار بەپەلە هاتەوە سلێمانى و هەواڵى سووتانى دایکمى پێ دام منیش بە پەلە و بە گریان چوومەوە بۆ هەولێر ، بەڵام دایکم سووتاوى یەکەى زۆر بوو لەسەرە مەرگ دابوو چووم بۆنەخۆشخانە و دایکم بینى لەسەر جێگاى نەخۆشخانە ڕامکرد بەهەموو توانایەکى خۆم دەستم کردە ملى و ماچى چاوەکانم کرد و فرمێسکى چاوم بەربۆوە بەسەر ڕووى سوتاوى دا ، دایکم گوتى بێگەر گیان مەگرى ، ئەوە تۆى لە باوەشم ، زۆر دڵ خۆشم بە بینینت ، بڕوام نەبوو جارێکى تر بتبینمەوە لەگەڵ ئەوەى دایکم قورگى پڕ گریان بوو بە ئازایانە قسەى لەگەڵ دەکردم دەیویست پێبکەنێ گوتى" بێگەرد گیان بەر لەوەى لە دنیا کۆچ بکەم ببورە ژیانى ئێوەم تێک دا منیش گوتم دایکە گیان تۆ ئێمە ببورە بووینە هۆى ئازار و خەم بۆتۆ ، دایکم بەر لەوەى چاوى دابخات و گیانى سارد بێتەوە پێى گوتم" کچم بەر لەوەى بمرم تۆ ڕازى بە شوو بە بێوار بکەى ، بێوار کوڕێکى زۆر چاکە لەوت چاکتر دەست ناکەوێت . نا تۆ هەرگیز نامرى دایکە گیان ، بەڵێ دەمرم ئێستا بەڵێن بدە داواکاریم بەجێ دەهێنى ، منیش گوتم باشە دایکە گیان منیش بەڵێنت دەدەم مێرد بە بێوار بکەم . زۆرى پێ نەچوو دایکم چاوى داخست و گیانى سارد بۆوە ، فرمێسکەکانم بوون بە دەریایەک ، فرمێسکەکانم لەو کاتەدا بوون بە ڕووبارێک و بیابانە وشکەکانیان جوانتر و تەڕ کرد ، دواى مردنى دایکم و چەند ڕۆژێک بەدوایدا من و بێوار ئەڵقەى بوکێنیمان گۆڕیەوە و بووین بە هاوسەرى یەکترى ، ژیانێکى خۆشمان بەسەر برد ، ئێستا من و بێوار دوو کۆرپەى جوانمان هەیە . وە بە درێژایى ڕۆژگار جەستەى سوتاوى دایکم لەبەر چاو ون نابێت ، چونکە دایکم نیشتیمانێک بوو بۆ من کە هەرگیز بێبەشى نەدەکردم لە خۆشیەکان
رۆحی مووسەك جەمیل لە جەستەی مندایە

 مەحمود نەجمەدین

چەند ساڵێك بەر لە ئێستا،لە ئێوارەیەكی ساردی زستاندا،لە تۆمارگایەكی ناو بازاڕ كاسێتێكی (تایەرتۆفیق) م كڕی وبەرەو ماڵەوە بەڕێ‌ كەوتم. بەدەم رێوە گۆرانی خاڵە تایەرم دەگوتەوە تا گەیشتمەوە ماڵ، و چوومە ژوورەكەی خۆم، دەرگاكەم داخست و سۆپا سۆلانەكەم داگیرساند، وردە وردە گەرم بوومەوە. ئەوسا كاسێتەكەم خستە ناو تەسجیلە كەوە و لەبەرپەنجەرەكەدا سەیری بەفربارینم دەكرد. بەفرێكی ورد وچڕ دەباری، بەفر سەر دیوار وحەوشە و باخەكەی داپۆشی بوو. دەنگی (تایەر تۆفیق) خەیاڵی بردبووم. لەپڕ دەنگی گۆرانی گۆڕا بۆ قسەكردنێكی ئاسایی. بەبیستنی ئەو دەنگە راچڵەکیم، خێرا كاسێتەكەم گێڕایەوە بۆ یەكەم پیتی قسەكان،بەوردی گوێم بۆگرت. ئێستاش وەك حیكایەتێك ئەو قسانە بۆ ئێوەی ئازیز دەگوێزمەوە.

قسەی ناو كاسێتەكە:

(من، مووسەك جەمیلم بەپێی خەونێك كە لە شەوێكی پاییزی ساڵی 1987دا بینیبووم، یەكەم ژیانم دەگەڕێتەوە بۆ سەردەمی زەردەشت پێغەمبەر. لە خەونەكەی ئەو شەوەدا پیاوێكی پیری ریش چەرموو هاتەخەونم و پێی گوتم "مووسەك یەكەم ژیانی تۆ هاوكاتە لە گەڵ ژیانی زەردەشتی مەزندا، ئەو رۆژەی ئەو لە دایكبوو، تۆش لە دایكبووی. كە زەردەشت چووە دەشت و دەر و لە چیاكاندا مایەوە و رۆچووە نێو بیركردنەوە و ڕامانەوە، تۆ لە گوندێكی دەوروبەری ورمێ‌ سەرقاڵی كشتوكاڵ بووی، هەر بۆیە كاتێ‌ زەردەشت گەڕایەوە ئاوەدانی، یەكەم جار بەو گوندەی تۆدا گوزەری كرد و لە یەكەم بینیندا سەرسامی خۆی بۆ تۆ دەربڕی، چونكە توانایەكی سەرسوڕهێنەری لە رۆحی تۆدا بەدی كرد، بۆیە داوای لێ‌ كردی وەك موریدێك شوێنی كەوی، تۆش رازی بوویت‌ و وەدووی كەوتی. لەبڵاوكردنەوەی پەیامەكەیدا یەكێكبووی لە هاوكارەكانی، لە هاوشانی ئەودا بەرەو رێگای راستی هەنگاوتان نا، پەیامی"كردەوەی چاك و بیركردنەوەی چاك و قسەی چاك" تان بەناو خەڵكدا بڵاودەكردەوە. تا ئەو رۆژەی زەردەشت بە دەستی تۆرانییەك لە تەمەنی 77 ساڵیدا كوژرا، تۆش بەویستی خۆت كۆتایی یەكەم ژیانی خۆت هەڵبژارد، لە كەشێكی  رۆحیی هێمندا و لە پەرستگایەكی زەردەشتییەكاندا رۆحت لە جەستەی خۆت دابڕی، موریدەكان جەستەی سارد و بێ‌ گیانی تۆیان لە سەر تاشەبەردێكی بەرز دانا، پاشان بەجێیان هێشت، باڵندەكان تێی ئاڵان و گۆشتەكەیان خوارد و ئێسكەكانیشت وردە وردە بوون بە خۆڵ. رۆحیشت وەك باڵندە فڕی. ئەمە یەكەم ژیانی تۆ بوو، دواهەمین ژیانیشت ئەم قۆناغەیە كەتێدادەژیت".

ویستم لە بارەی ژیانەكانی دیكەمەوە پرسیاری لێ‌ بكەم و زانیاری زیاتر لە سەر ژیانەكانی خۆم وەربگرم. لەوە دابوو پرسیاری لێ‌ بكەم، پیرەمێرد وەك باڵندەیەكی سپی لە پەنجەرەی خەونەكانەوە هەڵفڕی، لە چركەساتێكدا ونبوو. بەپێی ئەوخەونە ئەوە یەكەم ژیانی من بوو. دواهەمین ژیانیشم ئەمەیە كە ئێستا بۆ ئێوەی باس دەكەم. من (مووسەك جەمیل)م لە ساڵی 1969 لە گوندێكی دڵگیری ناوچەی هەورامان وەك كوڕە جوتیارێك لە دایكبووم، چەندین ساڵ وەك منداڵێكی گوندی ژیام، یاریم لە گەڵ دار و درەخت و گوڵدا دەكرد، بە شاخدا هەڵدەزنام‌ و وەك سمۆرە بەدار گوێزەكاندا هەڵدەگەڕام. لە نێو بێستان و رەز و باخدا ژیام. بەجۆرێك عاشقی درەختەكان بووم، شكانەوەی لقی درەختێك دەیگریاندم. پاییزان لە گەڵ گەڵا و گوڵدا دەوەریم و بەهاران لە گەڵ ئەواندا دەگەشامەوە. لە دەورانی منداڵیمدا پشكۆی شۆڕشێكی تازە كڵپەی سەند. كوڕانی شار پەیتا پەیتا دەهاتنە گوند و شاخان، چەكی شۆڕشیان لە شان دەكرد. تا سەردەمی هەرزەكاریم لە ناوگوند دا دەژیام، لە گەڵ باوكمدا باخەوانی و كشتوكاڵم دەكرد، بەشەویش سەرقاڵی كڵاش چنین بووم، دایكم سەماوەری دادەگیرساند و چای بۆتێدەكردم و باوكیشم گوێی دەنا بەرادیۆكەوە، تاوێك گۆرانی سەی عەلی ئەسغەری كوردستانی و عەلی مەردان و ماملێ‌ و....تاوێك وتار و بانگەوازی شۆڕشی نوێ‌ و تاوێك بەرنامەی فۆلكلۆر و كەلەپووری كوردەواری و... لە یەكێ‌ لەوشەوانەدا حاڵەتێكم بۆهات، وەك تەزوویەك بەرۆحمدا گوزەری كرد، ئەوكات هیچم دەربارەی رۆحانیەت و عیرفان نەدەزانی. شەوێكی گەرمی هاوین بوو، لە هەیوانی ماڵەكەماندا خەریكی كڵاش چنین بووم، گەرما تینی بۆ باوكم هێنا، جارجارە جامێك ئاوی بەسەری خۆیدا دەكرد. دایكم بەقاپێك میوەوە بەرەو رووم هات، لەو چركەساتەدا تارماییەك لە پێشی دایكمەوە بەرەو رووم هات، وەك كزەبایەك بەرجەستەم كەوت. سەرەتا زۆر ترسام، دوایی وردە وردە ئارام بوومەوە، حاڵەتێكبوو منی لە دونیا دابڕی..

بەهۆی شەڕ و پێكدادانی پێشمەرگە و بەعسییەكانەوە ژیانی گوند بێ‌ لەزەت بوو، بەعسییەكان زوو زوو هەڵیان دەكوتایە سەر گوندەكەمان، ئیتر لە تەمەنی شانزەساڵیدا لە سەر داوای باوكم بەنابەدڵی گوندم بەجێ‌ هێشت و لە خانەقای بیارە بووم بەفەقێ‌. چەند ساڵێك لەوخانەقایەدا سەرقاڵی خوێندنی ئاینی بووم. ئەو خەونەی كە لە سەرەتادا بۆم باس كردن لەو رۆژگارەدابوو. ئەو خەونەی سەر لەبەری ژیانمی گۆڕی، كەوتمە سەودای رۆحانیەت، هەرچی كتێبی كۆن و دەستنوسەكانی نێوكتێبخانەی خانەقابوو خوێندمەوە. لە هەمووی كاریگەرتر دەستنووسێك بوو، ناوی كەسی بەسەرەوە نەبوو. ئەو دەستنووسە دەروازەیەك بوو بۆ ناسینی حەق، شەوقێك بوو تاریكستانی بیرمی رووناك كردەوە. شەوانە تا درەنگ بیرم دەكردەوە. لە ئەستێرە و مانگ و تاریكی شەو ڕادەمام. شەوێكی ساردی زستان لە گەڵ چەند فەقێیەكی هاوڕێمدا لە دەوری سۆپایەكی دار دانیشتبووین بەڕوومان دەبرژاند، جارێكی تر تارمایی هاتەوە، لە نێو ئەو هەموو فەقێیەدا باوەشی بەمندا كرد. بەپێچەوانەی جاری پێشووەوە ئەم جارەیان نەترسام، شاگەشكەبووم بەو پەیامە رۆحیە. فەقێكان دركیان بەهیچ نەكرد. زۆر ئاسوودەبووم، نوری حەق رۆحمی رۆشنكردبووەوە. ساڵانێك لەو خانەقایەدا ژیام. لێرەدا دەنگی مووسەك جەمیل بڕا و گۆرانی (تایەر تۆفیق) دەستی پێكردەوە (ئااااخ دڵە بەهیوای گەردن پڕ خاڵان خۆت مەدە لە تیری موژەی چاوكاڵان ئەی هاوار ئەی هاوار ئەی هاوار... ئاخ لە بۆت بابمێنم.. ئۆۆۆ سەیری گوڵێ‌ بكە لە عەشقی گوڵدا یەخەی خۆی دڕی دای بەقەد چڵدا ئاااای لە من ئااای ...بێهودە بولبول لەم چڵ بۆ ئەم چڵ لە بەردەردی دڵ وابێدەنگە گوڵ ئەی هاوار ئەی هاوار ئەی هاوار...) دیسان دەنگی گۆرانی بڕا و دەنگی مووسەك دەستی پێكردەوە (لە ساڵی 1991 خەڵكی شارەكان راپەڕین و پێشمەرگەش لە چیاكانەوە بۆ شارەكان دابەزین، شەڕ دەستی پێكرد، پێشمەرگە و خەڵكی داخ لە دڵ و چەوساوە هەڵیان كوتایە سەر بارەگاكانی بەعس، بەعسییەكان بەرەو خوارووی عێراق هەڵهاتن. خەڵكێكی زۆریش ئاوارەبوون. من و چەند فەقێیەك لە گەڵ هەزاران مرۆڤی كورد دا ئاوارەبووین، بەژێر بەفر و باراندا، بەنێو قوڕ و چڵپاودا ڕەومان كرد. رۆژگارێكی سەخت و دژواربوو، كەس بە كەس نەبوو،  مرۆڤ جەستەی خۆی لێ‌ باربوو. دوور لە كەس و كار، بێ‌ ئاگا لە باوك و دایكم، بەتوورەكەیەك دەستنووسەوە بەڕێكەوتم. هەر زوو لە فەقێكانی هاوڕێم دابڕام. لە رێگای سەخت و سارد دا سەدەها منداڵی ساوا و پیرێژن و پیرەمێرد رەقبوونەوە، دایك منداڵی لێ‌ ون دەبوو، كوڕ لە باوك دابڕا... چەندەها ترومبێل لە كار دەكەوتن و بەپاڵ بۆ نێو شیوەكان تل دەكرانەوە. چەندەها ئوتومبێلیش دەرەقەتی هەورازەكان نەدەهاتن و پاشە و پاش دەگەڕانەوە بۆ نشێو و دۆڵەكان. دەنگی گریان و هاوار و پاڕانەوە و نزا و گرمەی هەور تێكەڵ یەك بوون. پاسدارەكان لە سەر لۆرییەكانەوە خواردنیان بۆ خەڵكی فڕێ‌ دەدا، بەهەزاران كەس لە ژن و پیاو و منداڵ و پیر پەلاماریان دەدا، چەندەها كەس كەوتنە ژێر پێوە، بۆ سێوێك، نانێكی بێ‌ خوێ‌... لە ژێرپێدا مردن. ماسی و پەنیری قوتوو سەری چەندەها كەسی شكاند. برسێتی فشاری بۆ هێنابووم، لە دوورەوە سەیری ئەو عەشاماتەم دەكرد، كە چۆن خۆیان بۆ خواردن هەڵدەدا، لەوكاتەدا سێوێكی زەرد لە ژێر پێی خەڵكەكەوە غلبووەوە بۆ بەردەم پێم، منداڵێك لە دوورەوە بەراكردن بۆی هات، بەسكی برسی بۆ سێوەكە نووشتامەوە، هەڵمگرت و بەفەروەی قەمسەڵەكەم سڕیمەوە. منداڵەكە نائومێدبوو، لە چاوەكانیدا غەمێكی قوڵم بەدی كرد، برسێتیم بیرچووەوە، بانگم لێ‌ كرد و سێوەكەم بۆ هەڵدا، هەردوو دەستی و دەمی بۆ كردەوە. هێشتا گەدەم لە برسا هاوار دەكات. بەڵام دڵم ئارامی گرت. خوای من كردی و سێوێكی دی غلبووەوە بۆ بەرپێم، ئەویشم گرتەوە و دیسانەوە بەفەروەی قەمسەڵەكەم سڕیمەوە و بەرقەپمدا. پاش چەند رۆژێك رۆیشتن، چوومە خاكی ئێرانەوە. چەند شەوێك لە مزگەوتێكی شاری سنە مامەوە، تا ماندوویم حەسایەوە، پاشان چوومە تاران. لەوێش ڕانەهاتم، چوومە ئەستەمبوڵ و لە تەكێیەكدا نیشتەجێ‌ بووم، وەك دەروێشێك زیكری خوام دەكرد. جەستەم فەرامۆشكرد و لە گەڵ رۆحمدا ژیام، زیكر و بیری حەق دونیای فانی بیربردمەوە. پێم لە سەر زەوی بوو و رۆحم لای حەق بوو، بەولەونە گوزەراندم تا پاییزی 1999، لە تەمەنی سی ساڵیدا دواهەمین ژیان ژیام. لە كازیوەیەكی بەهارداو لە یەكێ‌ لە ژوورەكانی تەكێدا چووبوومە خەڵوەتەوە، چاوەكانم لە یەك نا و رۆحم لە جەستەم جیابووەوە و ئێستایش چاوەڕوانی ...).

دیسانەوە دەنگی مووسەك جەمیل بڕا، بەڵام گۆرانی دەستی پێنەكردەوە تەنها خشەخشێك دەبیسترا تا كۆتایی كاسێتەكە. چەند جارێك كاسێتەكەم ئەمدیو و ئەودیو كرد، بە وردی گوێم لێ‌ گرت، هیچی دیكەم دەست نەكەوت. بۆ رۆژی دوایی چوومەوە بۆ هەمان تۆمارگا و لە گەڵ خاوەن تۆمارگەكەدا لە بارەی ئەو حیكایەتەوە قسەم كرد. بەداخەوە ئەویش شتێكی ئەوتۆی لەو بارەیەوە نەدەزانی و گوتی: من ناوم كاژاوە و باوكم بەسەرداری تۆمارگە ناسرابوو، بەر لەچەند مانگێك لێرەدا و لەناو ئەم كاسێتە كۆنانەدا مرد. پتر لە سی ساڵە ئەم دووكانەمان هەیە، لەمنداڵییەوە لەم دوكانەدا كار دەكەم، زۆربەی ئەوانەی سەردانی ئێرە دەكەن دەیانناسم، تەنانەت زۆرێك لە هونەرمەندەكان روویان لەم تۆمارگایە كردووە، بۆ زۆرێك لە كاسێتەكان پرسیارم لە باوكم كردبوو، زانیاریم لە بارەیانەوە وەرگرتبوو، كەچۆن تۆماری كردوون، بەڵام بۆ ئەو كاسێتە، وەڵڵا خۆشم توشی سەرسوڕمان بووم، ئەو قسانە لەو كاسێتەدا چین؟! پێدەچێ‌ باوكیشم ئاگادار نەبووبێت، ئەگەرنا بۆی باس دەكردم.

قسەكانی كاژاو نائومێدی كردم، بەڵام هەر لە سەر ئەو باوەڕە بووم زانیاری زیاترم دەست دەكەوێت، بۆیە ناونیشان و ژمارە تەلەفۆنی خۆم دابەكاژاو، هەر ئەو رۆژە داوام كرد هەموو كاسێتەكانی (تایەر تۆفیق) م بۆ تۆمار بكات، كە لە دووكانەكەیدا بوو. دوای ئەوەی چوومە ماڵەوە یەك بە یەك كاسێتەكانم تاقی كردەوە و بەوردی گوێم لێ‌ گرتن، تاوەكو بەشە ونبووەكەی حیكایەتی (مووسەك جەمیل) م دەستكەوێت، بەداخەوە هیچم دەست نەكەوت. بیركردنەوە و گەڕان هیچ سوودێكی نەبوو. چونكە مووسەك جەمیل جگە لەخۆم كەسی تر نەبوو.  
شێعرێکی فه‌وزیه‌ سوڵتانبه‌گی



*فه‌وزیه‌ سوڵتانبه‌گی


تا دێ سه‌فه‌ر درێژتر،

    چاوه‌روانی که‌ڵه‌گه‌ت ،

              پرچه‌کان کورت تر و

                      په‌نجه‌کان ته‌زیوتر ده‌بن. 
ناچارین چاوه‌ڕوانیی که‌سێک هه‌ر بکه‌ین
کرێوه‌ بێ ئه‌گه‌ر
ئه‌نفال بێ

    شیمیا باران.... 

مه‌سیحێک ئه‌م ده‌رگا فه‌رامۆشکراوه‌ هه‌ر ده‌دۆزێته‌وه‌و

سایتی پیاوه‌ ئاسمانیه‌کانی له‌ سه‌ر

                                داده‌به‌زێنێ..

چاوه‌ڕوان بن!

قه‌یره‌ کچانی ده‌سته‌خوشکم!

ده‌مه‌وئێواران که‌ خه‌م

به‌ژنی که‌سیره‌تان داده‌پۆشێ

له‌ باڵگۆنێکی داخراوه‌وه‌

گوێ بۆعه‌تری سه‌ره‌رۆی کۆڵان هه‌ڵخه‌ن

نه‌ باکی هه‌ڕاجی ده‌سفرۆشه‌کانی کۆڵانتان هه‌بێ و

           نه‌ ژنه‌ سۆزانیه‌کانی حه‌ره‌م. 

مه‌سیحیش له‌ بیری چێت ئه‌گه‌ر

بایه‌ک،
ئه‌م ده‌رگا فه‌رامۆش کراوه‌ هه‌ر ده‌کاته‌وه‌.
باره‌ سێو باری کرد له‌ شاره‌که‌ی هه‌ڵه‌بجه‌
 ئه‌م شێعره‌م ئه‌گه‌رچی هه‌ناسه‌ی له‌ سیه‌ ژه‌هراویه‌کانی هه‌ڵه‌بجه‌وه‌ وه‌رگرتووه‌ به‌ڵام هه‌میشه‌ هاوڕێی کۆچ کردووم "مارفی ئاغایی"م بیر دێنێته‌وه‌.له‌ بیرمه‌ که‌ یه‌که‌م جار بۆم خوێنده‌وه‌ یانی 18 ساڵ به‌ر له‌ئێستا ،زۆر به‌ مه‌راقه‌وه‌ لێی وه‌رگرتم و هه‌ر له‌وێ جۆرێک لێکی داوه‌ زۆر خاڵی هه‌ر به‌ زه‌ینیشم نه‌گه‌یبوو.هه‌ر ئه‌و ده‌م ده‌م و ده‌ست له‌ سروه‌ دا داینا.به‌یادی مارف و بیر هێنانه‌وه‌ی ئه‌و بۆنه‌ سێوه‌ی به‌ سه‌ر هه‌ڵه‌بجه‌دا پژا، جارێکی تر ئه‌م  شێعره‌ بۆ ته‌نیایی خۆم ده‌خوێنمه‌وه‌،

با‌ره‌ سێو باری کرد له‌ شاره‌که‌ی هه‌ڵه‌بجه‌



تۆ گوێ هه‌ڵخه‌!
رووبارێکم پرسیار و سۆز خستۆته‌ رێ
به‌ هه‌وراز و نشێواندا خه‌ریکه‌ دێ



هه‌ست راگره‌!
په‌نجه‌و قوڕگی په‌ره‌سێلکه‌ی گه‌رمیانم
پڕکردووه‌ له‌ باس و خواس
قه‌تاره‌یان زۆر نیزیکه‌ بگاته‌ جێ
*
هه‌واڵ ده‌ڵێ
گۆیا باڵت بۆ کۆچێکی بێ واده‌ی سوور شانه‌ ده‌که‌ی
هه‌واڵ ده‌ڵێ
تۆ خه‌ریکی به‌ سه‌ر پردی حه‌زی -من - دا
کچێنیت ره‌وانه‌ بکه‌ی
 *

نه‌تده‌زانی
پڕ ئامێزی ئه‌م سووتانه‌
هیوای دوا رۆژم له‌ به‌ر پێت داچاندووه‌؟!
بۆ نازانی باس و خواسی عه‌شقێنیتم
به‌ گوێی هه‌موو باڵدارێکا چرپانددوه‌؟!




نه‌که‌ی بڕۆی!
بێ په‌رژینی گه‌رمی باسکت
لێمشت و به‌سته‌ڵه‌ک ئه‌م شاره‌ داده‌گرێ
پێم خۆش نیه‌ تاوانی قڕبوونی شارێک ئه‌وکت بگرێ.

به‌ بێ تینی بزه‌و نیگات
په‌ره‌سێلکه‌ی گه‌رمیانیش دێن و ئاواره‌ ده‌مێننه‌وه‌،
ئه‌وسا ،له‌ ناو ئه‌م وه‌رزی سه‌رما و سۆڵه‌دا ره‌ق ده‌بنه‌وه‌
 نه‌که‌ی بڕۆی!
له‌ ڕۆژانی مناڵیه‌وه‌
من له‌ ئاهی په‌ڕه‌سێلکه‌ سام گرتوومی.

خاکه‌لێوه‌ی 1372

چیرۆکێکی کارلۆس فۆئینتێس

 سڕینه‌وه‌ی په‌ڵه‌ی شه‌رم
  نووسینی:فۆئینێتس
  و:ره‌سووڵ سۆفی سوڵتانی
کرێکاره‌ قه‌دیمیه‌که‌ غیره‌تی هێنایه‌ به‌ر خۆی و کوتی:"هه‌ندێک دره‌نگ بووه‌ .گوێت لێ نیه‌ که‌ڵه‌بابی به‌یانی ده‌خوێنێ.ئه‌وه‌ نیشانه‌ی ئه‌وه‌یه‌ شه‌و دره‌نگ بوه‌. ناچیه‌وه‌ ماڵێ پشوویه‌ک بده‌ی؟کار نیه‌ جێبه‌جێ نه‌بێ.پیره‌ پیاوێکم دنیام دیوه‌،نسحه‌ته‌که‌م له‌ گوێ بگره‌.بۆ ناچیه‌وه‌ ماڵێ بابه‌که‌م.؟"
چه‌کداره‌که‌ له‌ کاتێکدا ‌ تیرباره‌که‌ی له‌ ده‌ستیدا‌ رێک ئه‌گوشی و له‌ سه‌ر کورسی قوتابخانه‌که‌ دانیشتبوو و هه‌شت خه‌شابی پڕی به‌ فانووسقه‌که‌یه‌وه‌ هه‌ڵواسیبوو،نه‌ڕاندی:"نه‌خێر ناڕۆم، هیچ کارێکیشم نیه‌!"
کورسیه‌که‌ی پاڵ وه‌دیواردابوو.ئاته‌گی کراسه‌ گنجاویه‌که‌ی له‌ شاڵواره‌که‌ی هاتبووه‌ ده‌رێ.له‌ سوێی خه‌و چاوی بۆ هه‌ڵنه‌ده‌هات.
کوتی:"کوتم هیچ ناکه‌ین .له‌و ماڵه‌دا خه‌و ناچێته‌ چاوی هیچ که‌سێکیشه‌وه‌ تا ئه‌و په‌ڵه‌ی شووره‌ییه‌ نه‌سڕدرێته‌وه‌. ده‌بێ جوان جوان بسڕدرێته‌وه‌.وه‌ها بسڕدرێته‌وه‌ ترووسکه‌ ترووسکی بێ‌."
پیره‌ پیاوه‌که‌ دیسان هه‌وڵی خۆی ده‌گه‌ڵ داوه‌ :"چۆنی خاوێن ده‌که‌یه‌وه‌ ئێستاکه‌ که‌ی وه‌ختی ئه‌وه‌یه‌،چاو لێکه‌ بزانه‌ چه‌ند دره‌نگه‌."
-"بێده‌نگ به‌ پیری هۆققه‌ باز!له‌و دنیایه‌دا خۆدا له‌ تۆ پیستری درووست نه‌کردوه‌!ده‌ڵه‌ی چۆنی خاوێن ده‌که‌مه‌وه‌!؟ئێستاکه‌ نازانم. هێشتا لێکم نه‌داوه‌ته‌وه‌.به‌ڵام پێت ده‌ڵێم چۆن!شتێک له‌ دڵم دایه‌ پێم ده‌ڵێ زۆر پێس تۆڵه‌ی ئه‌م کاره‌ی لێ بکه‌مه‌وه‌.زۆر به‌ توندی ،له‌ وه‌ زیاتر چاره‌یه‌کی ترم نیه‌.تۆ ئه‌ورۆ له‌و پادگانه‌ نه‌بووی بزانی چیم پێ کرا. تۆده‌ڵێی بۆ سبه‌ینێی هه‌ڵگرم،خۆ شه‌ڕه‌ف ته‌عتیل ناکرێ.!"
به‌ ده‌ستی سه‌ری رێک گوشی به‌ڵکوو شتێکی له‌ مێشکی بێته‌ ده‌رێ.کوتی:"ناکرێ،جگه‌ له‌ تۆڵه‌ و سزادان به‌ هیچ شتێکی تر رازی نابم."

فلورێنتینا کزو مات، وه‌ک منالێکی بێده‌سه‌ڵات له‌ نێوان دایک و باوکی دا هه‌ڵکورمابوو
ئه‌گریجه‌ ڕه‌شه‌ قه‌ترانیه‌که‌ی به‌ سه‌ر شانه‌کانیدا په‌رێشان ببوون.له‌ به‌ر خۆیه‌وه‌ ئه‌گریا.له‌ په‌رۆشیان ره‌نگی ده‌م و چاو و ده‌سماڵه‌که‌ی ببوون به‌ یه‌ک.تۆمه‌ز ده‌سماڵێکی ته‌ری پڕ له‌ گنج و لۆچه‌.
چه‌کداره‌که‌ دیسان نه‌ڕاندیه‌وه‌:"بێده‌نگ به‌ دێڵه‌ سه‌گ! نووکه‌ت نه‌یه‌.تاقه‌تی تۆم نیه‌."
دایکه‌که‌ هه‌ر وه‌ک ئه‌وه‌ی تا ئێستا له‌ خه‌و دابووبێ،راپه‌ڕی و کوتی:"ده‌ته‌وێ چبکه‌ی ؟ من نایه‌ڵم."
چه‌کداره‌که‌ تیرباره‌که‌ی له‌ سه‌ر میزه‌که‌ ده‌ست دایه‌ و کوتی:"به‌ راستته‌؟!با بزانم چۆن ناهێڵی؟!"
دایکه‌که‌ کوتی:"نا خودام هێنایه‌ تکات.وامه‌که‌ ده‌ست به‌رداری به‌‌."
چه‌کداره‌که‌ کوتی:"تۆ ناهێڵی؟پێم بڵێ بزانم کێ به‌ تۆی کوتوه‌ ئه‌م دێڵه‌ سه‌گه‌ت ببێ؟"
فلورێنتینا له‌ ناخی دڵه‌وه‌ هۆڕ هۆڕ ده‌گریا.
چه‌کداره‌که‌ به‌ هات و هه‌را ئه‌و ماڵه‌ی وه‌ سه‌ر خۆی گێڕابوو.ده‌ستی برد په‌ڕه‌ کاغه‌زێکی له‌ گیرفانی ده‌رهێنا.کاغه‌زێکی ڕێ ڕێ بوو که‌ له‌ ده‌فته‌رێکی مه‌شق نووسینه‌وه‌ لێکرابۆوه‌ و دیار بوو فلورێنتینا به‌خه‌تێکی گه‌وره‌ و شه‌قلی و به‌قلی هه‌ندێک شتی تێدا نووسیبوو.
"ئه‌مه‌ت دیوه‌ پیره‌ پیاو؟جوان چاوت له‌وه‌ کردوه‌ بزانی چیه‌؟"
"چۆن نه‌مدیوه‌ کوڕم.له‌ نیوه‌رۆوه‌ که‌ هاتویه‌وه‌ له‌وه‌ زیاتر چیترمان دیوه‌."
"به‌ وردی خوێندووته‌وه‌ بزانی چی تێدا نووسراوه‌؟ها وه‌ره‌ سه‌یری که‌:ئه‌و شیرینیانه‌ی ناردبووتن زۆر خۆش بوون.دیتت؟.ئه‌وه‌تا ئێره‌ بخوێنه‌وه‌!ئه‌گه‌ر جلکه‌کانت چڵکن بوون بیاننێره‌ بۆتی بشۆم.چاوت ئه‌یبینێ؟"
به‌ هه‌موو هێز و قه‌وه‌تی خۆیه‌وه‌ ده‌ی نه‌ڕاند.ده‌نگی راهێنه‌ره‌که‌ گوڕه‌که‌ی له‌ قورگی دا کپ کرد.
راهێنه‌ره‌که‌ له‌ به‌ر ده‌روازه‌ی پادگانه‌وه‌ هاواری لێ کرد:"هۆی راموون پالۆمۆ!"،"هۆی راموون پاڵۆمۆ!تۆ ئه‌و کچه‌ ده‌ناسی؟،فلورێنتینا لۆپێز ده‌ڵێم.ماڵه‌که‌یان له‌ نیزیک ماڵی براکه‌ته‌وه‌یه‌؟"
"به‌ڵێ هه‌واڵی راهێنه‌ر ده‌یناسم.ده‌زگیرانی منه‌.من خواستوومه‌ و ئێستاش ده‌زگیرانمه‌."
راهێنه‌ر کوتی:"زۆر چاکه‌ ،که‌وایه‌ ده‌بێ ئاگاداری ئه‌و کچانه‌ بکه‌ی نامه‌ له‌ جه‌رده‌ و رێگره‌کان ده‌نووسن."
کوته‌ کاغه‌زێکی ده‌فته‌ری مه‌شق نووسینه‌وه‌ی فڕێ دایه‌ به‌ر ده‌می،کاغه‌زه‌که‌ به‌ دوو سێ جار نووشتابۆوه‌‌.
نامه‌که هه‌روا به‌ نه‌کراوه‌یی‌ له‌ ژووره‌که‌دا له‌ سه‌ر عه‌رزه‌که‌ که‌وتبوو.بێده‌نگیه‌ک سه‌رتاپای پادگانه‌که‌ی داگرتبوو.هه‌ر ئه‌و بێده‌نگیه‌ بوو که‌ به‌ر له‌ ئیراده‌ی خوا به‌ سه‌ر عه‌رش و قورش دا زاڵ بوو.
راموون پاڵۆمۆ به‌ ده‌نگێکی له‌رزۆکه‌وه‌ گوتی:"ئه‌مه‌ت له‌ کوێ بوو"
"له‌ رۆسالیۆ بالدس...ئه‌و کابرایه‌ی ده‌یهه‌ویست سنوور ببه‌زێنێ و تۆ کوشتت."
راهێنه‌ر درێژه‌ی به‌ قسه‌که‌ی دا :"زۆر چاکه‌ باشتر وایه‌ خه‌ریکی مه‌شق کردنه‌که‌تان بن."له‌ حاست خۆی نیوه‌ خولێکی به‌ خۆی دا و له‌ ته‌نیشت ده‌رگا راوه‌ستا تاکوو رێگاکه‌ی بۆ بکه‌نه‌وه‌.
راموون پاڵۆمۆ قه‌یتانی پۆتینه‌کانی کردنه‌وه‌ و له‌ پێی ده‌رهێنان.که‌س له‌ ناو پادگاندا مته‌قی له‌ ده‌م ده‌ر نه‌ده‌هات.راموونپاڵۆمۆ له‌ سه‌ر ته‌خته‌که‌ی راکشا.چه‌کداره‌کان یه‌ک به‌ک له‌ پادگان چوونه‌ ده‌ر.که‌ ده‌گه‌ییشتنه‌ نامه‌که‌ خۆلێکیان به‌ ده‌وری دالێده‌دا وده‌رۆییشتن.هه‌موویان رۆییشتن.
رۆژی دوایی کاتژمێر نۆی به‌یانی باوکی فلورێنتینا له‌ ماڵه‌وه‌ هاته‌ ده‌رێ و به‌ره‌و مه‌زراکه‌ ملی رێگای گرت.ئێواره‌ دوای کاری مه‌زرا که‌ گه‌ڕاوه‌ ماڵه‌وه‌،چاوی به‌ راموون پاڵۆمۆ که‌وت سه‌ری نابوه‌ سه‌ر میزه‌که‌ و خه‌وی لێکه‌وتبووو، تیرباره‌که‌شی له‌ سه‌ر کۆشی دانابوو.پیره‌مێرده‌که‌ چوو باڵنجه‌که‌ی خۆی بۆ هێنا.باڵنجێکی نه‌رم و خۆش بوو.هێنای نایه‌ ژێر سه‌ری. راموون پاڵۆمۆ وه‌ خه‌به‌ر هات.دایکی فلورێنتینا هه‌ستا ده‌ستی دایه‌ تیرباره‌که‌ و خستیه‌ ناو یه‌خدانه‌که‌وه‌.کوتی نه‌کا‌ له‌ ناکاو گولله‌یه‌کی لێ ده‌ر چێ.
راموون پاڵۆمۆ کاتژمێر نۆی شه‌وێ بوو چاوی هه‌ڵێنا.ده‌وریه‌کیان ساوار له‌ پێش دانابوو.هه‌مووی خوارد و هه‌ستایه‌ پێ.چه‌که‌که‌ی وه‌رگرته‌وه‌ و بێ ماڵاوایی له‌ ماڵه‌که‌ وه‌ده‌ر که‌وت.
فلورێنتینا که‌ له‌ به‌یانی ئه‌و رۆژه‌وه‌ خۆی له‌ ماڵێ دا حه‌پس کردبوو،چه‌ند رۆژێکی تریش به‌سه‌ر چوو هه‌ر له‌ ماڵێ‌ نه‌هاته‌ ده‌رێ.جار و باریش که‌ ده‌هاته‌ ده‌رێ خه‌ڵک چاویان له‌ یه‌ک هه‌ڵده‌ته‌کاند و له‌ پشت سه‌ریه‌وه‌ قسه‌یان ده‌کرد.

له‌ پۆسته‌وه‌
به‌ڵگه‌نامه‌یه‌ک که‌ له‌ جانتای جه‌رده‌یه‌کدا، که‌ له‌ رۆژی 16 مای 1دا کوژرابوو، ده‌ستی به‌ سه‌ردا گیرا.:
"به‌ڕێز رۆسالیۆ بالدێسی ئازیز،
له‌ خوای گه‌وره‌ و مریه‌می پیرۆز ته‌مه‌نا ده‌که‌م ئه‌م نامه‌یه‌م به‌ ده‌ستت بگا و له‌ش ساغ و سه‌ر به‌رز بژین.به‌رێز ئه‌مه‌ وڵامی نامه‌ پڕ له‌ خۆشه‌ویستیه‌که‌ی ئێوه‌یه‌ و حه‌ز ده‌که‌م‌ پێتان بڵێم من ناتوانم ئێوه‌ به‌خته‌وه‌ر بکه‌م و تکاتان لێ ده‌که‌م من له‌ بیر خۆتان به‌ر‌نه‌وه‌.
خۆم ده‌زانم که‌ منتان خۆش ده‌وێ.به‌ڵام من ده‌زگیرانم هه‌یه‌ و به‌ داخه‌وه‌ ناتوانم ئه‌م خۆشه‌ویستیه‌ پیرۆزه‌ی ئێوه‌ قه‌بووڵ بکه‌م.خۆم ده‌زانم ئێوه‌ شایانی ئه‌و عه‌شقه‌‌ن و مرۆڤێکی زۆر باشن. به‌ڵام من ناتوانم ده‌ست له‌ گراویه‌که‌م هه‌ڵگرم و له‌ ته‌ک که‌سێکی تر رێک بکه‌وم.ئه‌مه‌ زۆر دژواره‌. رێزێکی زۆر تایبه‌تی ئێوه‌ له‌ ناو دڵم دایه‌ و هه‌ر ئه‌مه‌شم له‌ ده‌ست دێ. دڵنیام خۆتان باش تێده‌گه‌ن ئه‌م رێز و خۆشه‌ویستیه‌م له‌ رووی هه‌وه‌سه‌وه‌ نیه‌. زۆر به‌ داخه‌وه‌م بۆ ئه‌وه‌ی ئێوه‌ له‌ به‌ر من که‌وتوونه‌ته‌ ئه‌زیه‌ته‌وه‌.به‌ڵام من له‌مه زیاتر چاره‌یه‌کی ترم نه‌بوو.ئه‌گین من ده‌زگیراندار نه‌بوایه‌م شتێکی تر بوو.من هه‌میشه‌ خۆشمویستوون دڵنیا بن ئه‌م خۆشه‌ویستیه‌ش پاک و بێ خه‌وشه‌.‌ خوێندنه‌وه‌ی نامه‌کانت ئۆخژنێکی شیرینم پێ ده‌به‌خشن.ده‌توانن وه‌ک هاواڵێک نامه‌م بۆ بنووسن به‌ڵام به‌ مه‌رجێک داوایه‌کی ترتان نه‌بێ.من نامه‌ نانووسم،نامهه‌وێ کێشه‌ و ده‌رده‌سه‌ری بنێمه‌وه‌.به‌و هیوایه‌ی خودا پشت و په‌ناتان بێ .ده‌گه‌ڵ ئه‌م نامه‌یه‌دا رێزو سپاسی بێپایانی فلورێنتینا لۆپێز دیاریتان بێ.
له‌ کۆتاییدا:سپاست ده‌که‌م بۆ ئه‌م شیرینیه‌ خۆشانه‌ی بۆتان ناردبووم .ئه‌گین جلک به‌رگه‌کانتان پیس بوون بۆمی بنێرن بۆتان بشۆم."
  
  ئیمزا:
  فلورێنتینا لۆپێز
خەڵاتى نۆبێلى ئەدەبی

 کێ بوو بە براوەى خەڵاتى نۆبێلى ئەدەبیى ساڵى 2010؟

                                                                                          شه‌ریف فه‌لاح-هه‌ولێر 

 سەرەنجام ئاکادیمیاى نۆبێڵ لە بەیاننامەیەکدا دانى خەڵاتى نۆبێلى ئەدەبیى ساڵى2010ى بە ماریۆ بارگاس یۆسا، نووسەرى گەورە و ناوبەدەروەى پرۆیى راگەیاند و هەموو ئەگەر و گومانەکانى بە یەکجارى رەواندەوە، چونکە زۆرێک لە ناوەندە ئەدەبییەکان جیهان باسیان لە بەخت و شانسى "هارۆکى موراکامى "ى ژاپۆنى و " کورمک مەک کارتى" ى ئەمریکاییان بۆ وەرگرتنى ئەو خەڵاتە دەکرد، بەڵام ئاکادیمیاى نۆبێل جارێکى تر نیشانى دا کە پێش بینى کردنى براوەکانى خەڵاتى نۆبێڵ و بە تایبەت بوارى ئەدەب وەڕاست ناگەڕێ. یووسا کە ئێستا بۆتە براوەى ئەو خەڵاتە 5/1 میلیۆن دۆلارییە، لە وتوێژێکدا لە وەڵامى ئەوەى کە بۆچوونە لیبراڵەکانى کە زۆر جار وەک دەمارگرژى خۆ دەنوێنن، لە وەرگرتنى خەڵاتى نۆبێڵ بێبەرى دەکەن، رایگەیاندبوو: کە هیچکات لەبەر وەرگرتنى خەڵاتى نۆبێڵى ئەدەبیات، بیروباوەڕە سیاسییەکانى ناگۆڕى.
یووسا لەو باوەڕە دایە ئەو جۆرە ئەدەبەى کە ئافراندوویەتى لەو روانگانەوە هەڵێنجراون کە سەردەمى لاویەتى بە خوێندنەوەى بەرهەمەکانى ژان پۆل سارتر فێریان بووە و هەر 
ئەوەش بۆتە هۆى ئەوەى کە رووبه‌ڕووى دەوڵەتە دیکتاتۆرییەکان و کەسانێکى وەکوو: فیدێل کاسترۆ، هۆگۆچاڤز و پینۆشە ببێتەوە.
یووسا لە 28ى مارسى ساڵى 1936ى زایینى لە شارى "ئەریکیبا"ى وڵاتى پێرۆ لە دایک بووە، بەڵام دە ساڵى یەکەمى تەمەنى لە "بۆلیڤى" بەسەر بردووە، ساڵى 1946 لەگەڵ بنەماڵەکەى گەڕایەوە وڵاتى خۆى. لە زانستگا لە بوارەکانى ئەدەبیات ء یاسادا درێژەى بە خوێندن داوە و لە تەمەنى 19 ساڵیدا لەگەڵ "خولیا ئورکیدى"، کە یەکێک لە خزمە نزیکەکانى خۆى و هەژدە ساڵ لەو گەورەتر بوو، ژیان هاوبەشى پێکهێنا ء سەرەڕاى ئەوەى کەلە دوو رۆمانیدا ئەوى کردۆتە یەکێک لە کاراکتێرە سەرەکییەکان، بەڵام ئەم ژیانە زۆرى نەخایاند ء ساڵى 1964 لێک جودا بوونەوە ء ساڵى 1965 لەگەڵ "پاتریسیا" ژیانى هاوبەشى پێکهێنا کە هەتا ئەمڕۆ هاوسەریەتى ء سێ منداڵیان هەیە. یووسا بۆ ماوەى چەندین ساڵ لە ئورووپا ء بە تایبەت لە پاریس، لەندەن ء مادرید ژیاوە ء سەرقاڵى کارى رۆژنامەوانى بووە و یەکێک لە گۆشە نووسانى رۆژنامەى بەناوبانگى ( ئێل پاس )ى ئیسپانیایە و لە ساڵى پارەوە لە زانستگاى " پرینستۆن"ى ئەمریکا وانە دەڵێتەوە.

 یوسا لە کارنامەى خۆیدا بووە بە خاوەنى خەڵاتە ئەدەبییەکانى " سێروانتس" و " دۆن کیشۆت " کە ساڵى 2008 بە هۆى بووژاندنەوەى ئەدەبیاتى ئەمریکاى لاتین لە فەرانسە پێی دراوە. ناوەرۆکى زۆرێک لە بەرهەمەکانى لەبارەى کولتور ء مێژوو داب ء نەریتى ئەمریکاى لاتین ء وڵاتانى دیکتاتۆر لێدراو بە تایبەت "پێرۆ"وە.

 بەرهەمەکانى لە بوارى رۆماندا بریتین لە: (بەهەشت لەوێ 2003)، (بەزم ء گۆبەنى بزن 2000)، (شەڕى ئاخرزەمان 1981)، ( وتووێژ لە کاتدراڵ 1969)، ( خانووى کەسک 1965)، ( ساڵە سەگییەکان 1963)، ( سەردەستەکان )، ( ژیانى راستەقینەى ئالخاندرۆ مایتا )، (ستایشى زڕدایک)، ( رێگاى بەهەشت ) و ( خاتوو تاکنا ).

 بەرهەمە لێکۆڵینەوەییەکانى بریتین لە: زمانى هەیەجان (2001)، نامەگەلێک بۆ رۆماننووسى گەنج (1997)، ماسى لە دەریا ( 1993)، کەتوارى پەنهان (1990) ، نێوان سارتر ء کامۆ (1981) و ( بۆ ئەدەبیات؟ ). شانۆنامەکانى بریتین لە: دێوانى هەیوانەکان( 1993) ، گاڵتە (1986) ، زۆربەى ئەو بەرهەمانەى بە چەندین زمان بۆ وێنە: فەرەنسى، ئیتالیایى، پورتەغاڵى، ئینگلیزى، ئاڵمانى، رووسى، فینلەندى، تورکى، ژاپۆنى، چینى، چێکى، عەرەبى ، فارسى وەرگێڕدراون. یووسا هەتا ئێستا بۆتە خاوەن چەندین خەڵاتى مەزنى ئەدەبیى نێودەوڵەتى ، هەر ئەوەش واى کردووە کە لە ماوەى دوو دەیەى رابردوودا هەموو ساڵێ وەکوو یەکێک لە پاڵێوراوانى هەمیشەیى نۆبێڵى ئەدەبى ناوى تۆمار بکرێ.

 ناوبراو بە هۆى بیروباوەڕى سیاسیى لیبراڵ و پێداگریى لەسەر ریفۆرمى سیاسى لە وڵاتانى ئەمریکاى لاتین و دژایەتى لەگەڵ سیستمە دیکتاتۆرییەکان ساڵى 1990 لەلایەن هاوپەیمانیى حیزبە ( محافزە کار )ەکانەوە، پاڵێورا بۆ پۆستى سەرکۆماریى پرۆ کە سەرەنجام لەلایەن رکەبەرێک بەناوى ( ئالبێرتۆ فووجى موورى )یەوە شکستى خوارد و پاشان هەر ئەمەش بووە هۆکارى کێشە و نێوان ناخۆشیى لەگەڵ ( گابریل گارسیا مارکێز ) گەورە نووسەرى جیهانى و یەکێک لە هەڤاڵ ، دۆستانى نزیکى یووسا و سەرەنجام ساڵى 2003 بە هۆى جیاوازیى بیرءڕاى سیاسى ، کێشەیەک کە لە نێوانیان هاتە ئاراوە، کار کێشایە دەست لێک بەرز کردنەوە بە یەکجارى لێک دابڕان.

 ئەوەى جێگاى تێڕامان و لێ وەردبوونەوەیە و پێویستە باسى لێوە بکرێ، ئەوەیە کە خەڵاتى نۆبێلى ئەدەبى یەکێک لە گرینگترین خەڵاتە ئەدەبییەکانى دنیایە و سەرنجێکى زۆرى پێ دەدرێ، هەر بۆیە گلە و رەخنەى زۆر لە ئەنجامەکانى دەگیرێ. بەڵام وادیارە لێژنەى ئاکادیمیاى دانى خەڵاتى نۆبێڵى ئەدەبى ماوەى چەند ساڵێکە گۆڕانیان بەسەر پێوەرە ستاندارد و جیهانیەکان بۆ دیاریکردنى ئەو خەڵاتە هێناوە و کەمتر لایەنى هونەرى و جوانیناسى و سەنعەتە باوەکان و جەوهەرى نووسین لەبەرچاو دەگرن و بە جۆرێک هێژمۆنیى سیاسى و بە تایبەت وەرووژاندنى کێشە نەتەوەیى و فەرهەنگییەکان و پێشێلکاریى مافى مرۆڤ بەسەر بیروڕاکاندا زاڵە و ئەمەش لە هەڵبژێرانى "ئۆرهان پامۆک" نووسەرى ناودارى تورکیە وەک براوەى خەڵاتى نۆبێلى ئەدەبیى ساڵى 2006 بە هۆى ورووژاندنى ژینۆساید و کۆمەڵکوژیى ئەرمەنییەکان لەلایەن تورکیەوە، هەروەها "ماریۆ بارگاس یووسا"ى پرۆیى بۆ خەڵاتى نۆبێڵى ئەدەبیى ئەمساڵ و چەندین نموونەى دیکەدا بە جوانى خۆى دەردەخات. بەڵام بە نیسبەت یووساوە بەپێى تایبەتمەندیى دەق و نووسینەکانى و رۆڵى لە بووژاندنەوەى ئەدەبیاتى ئەمریکاى لاتین و ورووژاندنى مەسەلەى باس هەڵگرى بیرى لیبراڵ بەڕاى زۆرێک لە شارەزایانى ئەدەب کە پێشتر پێش بینیان کردبوو، شایستەى ئەو خەڵاتەیە. 
په‌ڕاوێزێک بۆ باسی ده‌وڵه‌ت‎ئابادی و نۆبێل


یادداشـتێک له‌ په‌راوێزی نووسینێکی کورتی کاکه‌ سووری له‌ وێبلاگی تاریک و رووندا چه‌ند راگۆڕینه‌وه‌ی دژ به‌ یه‌ک و هاوته‌ریبی یه‌کی لێکه‌وته‌وه‌ .بۆ خۆ بواردن له‌ دووپات بوونه‌وه‌یان چۆنیه‌تی سه‌رهه‌ڵدانی باسه‌که‌ ده‌به‌مه‌وه‌ بۆ سه‌رچاوه‌ که‌ی خۆی یانی وێبلاگی تاریک و روون.هه‌رئه‌وه‌نده‌ تێبینیه‌ به‌ پێویست ده‌زانم .وێبلاگی تاریک و روون براوانی خه‌ڵاتی نۆبێل به‌ سه‌ر دوو تاقمی "که‌ڵه‌ نووسه‌ر " و "جووجه‌ نووسه‌ر "دا دابه‌ش ده‌کا و دڵخۆشی خۆی ده‌رده‌بڕێ بۆ ئه‌وه‌ی نۆبێلی ئه‌مساڵ به‌ شێوه‌یه‌کی شیاو ئاوڕ له‌ که‌ڵه‌نووسه‌رێکی وه‌ک ماریۆ بارگاس یوسا ده‌داته‌وه‌.
ئه‌گه‌رچی خودی " مه‌حموودی ده‌وڵه‌ت ئابادی" مه‌به‌ستی سه‌ره‌کی باسه‌که‌ نه‌بوو به‌ڵام به‌ شێوه‌یه‌کی نه‌خوازراو بوو به‌ هه‌وێنی هاتنه‌ گۆڕی کۆمه‌ڵێک ڕای جیاواز،ئه‌مه‌ش لێره‌وه‌ ده‌ستی پێکرد : بۆ ئه‌وه‌ی روون کردنه‌وه‌ی زیاتر له‌ سه‌ر بۆچوونه‌که‌ی خۆم به‌ ده‌سته‌وه‌ بده‌م فاکتێکم له‌ وت و وێژێکی ده‌وڵه‌ت ئابادی هێناوه‌ سه‌باره‌ت به‌وه‌ی "ره‌نگه‌ هه‌مووی ئه‌وانه‌ی براوه‌ی ئه‌م خه‌ڵاته‌ ن، سه‌رگوڵی نووسه‌رانی سه‌رده‌می خۆیان نه‌بووبن به‌ڵام ده‌سه‌ڵاتی ده‌ربڕین  و خاوه‌ن کاریگه‌رییه‌تی ئه‌م نووسه‌رانه‌ ،له‌ دیاری کردنی چاره‌نووسی خه‌ڵاته‌که‌دا مه‌رجی یه‌که‌م بوون ئه‌گه‌ر چی به‌ پێی ماهیه‌تی کاری نۆبێلی ئه‌ده‌بی، کۆمه‌ڵێ هۆکاری سیاسی و کۆمه‌ڵایه‌تی زێدی نووسه‌ره‌که‌ش ده‌وریان گێڕاوه"‌ .هه‌ر ئه‌م فاکته‌ له‌ وته‌ی ده‌وڵه‌ت ئابادی، وه‌ک ئاماژه‌ی پێکرا به‌ شێوه‌یه‌کی نائانقه‌ستانه‌ باسه‌که‌ی کرد به‌ کێشه‌ی ده‌وڵه‌ت ئابادی و خه‌ڵاتی نۆبێل. 
بۆ ئه‌وه‌ی بیر و بۆچوونه‌کان زیاتر بکه‌ونه‌ سه‌ر یه‌ک ئه‌م بابه‌ته‌ی سه‌ید قادر هیدایه‌تی"م( چیرۆک له‌ نێوان گه‌شه‌ کردن و دابڕاندا-له‌ گه‌ڵ –په‌راوێزێک بۆ باسی ده‌وڵه‌ت ئابادی و نۆبێل )  –له‌ وێبلاگی "خه‌ونباز" ه‌وه‌ گوازته‌وه‌ بۆ ئێره
                                                                                            ره‌سووڵ سۆفی سوڵتانی 

چیرۆک له‌ نێوان گه‌شه‌کردن و دابڕان‎دا

له‌گه‌ڵ 

په‌ڕاوێزێک بۆ باسی ده‌وڵه‌ت‎ئابادی و نۆبێل! 

سه‌یدقادرهیدایه‌تی 

 گووران (ته‌کامول) یه‌کێک له‌ تیۆری‎یه‌ بنه‌ڕه‌تی‎یه‌کانی سه‌رده‌می مۆدێرنه‌؛ عه‌قڵ‎باوه‌ڕه‌کانی سه‌ده‌ی هه‌ژده‌ و پۆزێتڤیسته‌کان و به‌ گشتی زۆربه‌ی مۆدێرنیسته‌کان، پێشکه‌وتن و هه‌موو گۆڕان‎کاری‎یه‌کانی کۆمه‌ڵگا به‌ پێی گووران و گه‌شه‌کردن شی ده‌که‌نه‌وه‌.‌ به‌ گوێره‌ی تیۆریی ته‌کامول و گووران، هه‌موو گۆڕان‎کاری‎یه‌ کۆمه‌ڵایه‌تی و فه‌رهه‌نگی و زانستی‎یه‌کان له‌ گه‌شه‌ و پێشکه‌وتن‎ دان. ته‌کامول‎باوه‌ڕه‌کان پێیان‎وایه‌ که‌ هه‌موو رووداوه‌ کۆمه‌ڵایه‌تی و فه‌رهه‌نگی و سیاسی‎یه‌کان، پێشینه‌ و مێژووی خۆیان
هه‌یه‌ و به‌ گه‌وره‌ و چکۆله‌وه،‌‌ شوێن‎پێ‎یان له‌ رابردووی خۆیان‎دا هه‌ڵده‌گیرێ و هه‌موو رووداوه‌کان پنج‎یان له‌ رابردودا داکوتاوه‌. به‌ڵام له‌گه‌ڵ ئه‌وه‌ی که‌‌ تیۆریی ته‌کامول و گووران، تیۆریی زاڵ و زۆرینه‌ بووه‌، که‌مینه‌یه‌ک هه‌بووه‌ که‌ جۆرێکی دیکه‌ی گۆڕان‎کاری‎یه‌ کۆمه‌ڵایه‌تی و فه‌رهه‌نگی و زانستی‎یه‌کان خوێندۆته‌وه‌ و ته‌فسیرێکی دیکه‌ی بۆ گۆڕان‎کاری و رووداوه‌کان خستۆته‌ روو. ئه‌مان له‌ به‌رانبه‌ر ته‌کامول‎باوه‌ڕه‌کان‎دا باوه‌ڕیان به‌ دابڕان(گسست)هه‌یه‌‌.‌ رۆمانتیسته‌کان و دوایی نیچه‌ و دواتریش بێنیامین و فۆکۆ، پێیان‎وایه‌ مرۆڤ بوونه‌وه‌رێکی پێشبینی‎نه‌کراوه‌ و زۆرێک له‌ گۆڕان‎کاری‎یه‌کان، به‌بێ ئه‌وه‌ی ره‌گ و ریشه‌یان له‌ رابردوودا هه‌بێ، کوت-‎و-پڕ و رادیکاڵانه‌ و بروسکه‌ئاسا روو ده‌ده‌ن. یانی زۆر ئاسایی‎یه‌ که‌ به‌بێ هیچ پێش‎زه‌مینه‌ و رابردوویه‌ک، به‌رهه‌مێک بنووسرێ، یان شۆڕشێکی کۆمه‌ڵایه‌تی، یان گۆڕان‎کاری‎یه‌کی‌ گه‌وره‌، روو بدا. تیۆریی دابڕان له‌ لایه‌که‌وه‌ کۆتایی به‌ ده‌سه‌ڵاتی تاک‎ده‌نگی و زاڵی ته‌کامول‎باوه‌ڕیی هێنا و‌ نیشانی دا ده‌کرێ دیارده‌ و رووداوه‌ کۆمه‌ڵایه‌تی و سیاسی و فه‌رهه‌نگی‎یه‌کان، جۆرێکی دیکه‌ش‌ بخوێندرێنه‌وه. له‌ لایه‌کی دیکه‌‌‌وه‌ به‌ هۆی ئه‌وه‌ی پێی‎وایه‌ گۆڕان‎کاری‎یه‌کانی کۆمه‌ڵگا له‌ سه‌ر هێڵێكی راست‎دا تێناپه‌ڕن و هه‌وراز و نشێوی زۆریان له‌ پێشه‌‌،‌ نکووڵی له‌ پێشکه‌وتن ناکا.

  میلان‎کۆندرا له‌ کتێبی 'هونه‌ری رۆمان‎'دا، ده‌ڵێ: "روحی رۆمان، روحی درێژه‌ پێ‎دان(ته‌داوم)ـه‌‌، هه‌ر به‌رهه‌مێک وڵامێکه‌ بۆ به‌رهه‌می پێش‎خۆی." ئاشکرا ئه‌م وته‌یه‌، یانی ‌رۆمان تاکوو هاتووه‌، به‌ره‌‎به‌ره‌ گه‌شه‌ی کردووه‌ و کوت-و-پڕ به‌دی نه‌هاتووه‌. به‌ بڕوای کۆندرا تێمێکی وه‌ک (ئاغا و نۆکه‌ر)، به‌ شێوه‌یه‌کی هه‌نگاوبه‌هه‌نگاو له‌ دوای 'دۆن‎کیشۆت' و 'تریسترام‎شه‌ندی' و'ژاکی قه‌زاوقه‌ده‌ری‎ و ئاغاکه‌ی'یـه‌وه،‌‌ دوو‎ سێ سه‌ده‌ی بڕیوه‌ و زۆر قۆناغی جۆراوجۆری تێپه‌ڕاندووه‌، هه‌تاکوو گه‌یشتۆته‌ یوولیسزی جۆیس. دیاره‌ ئه‌و خوێندنه‌وه‌یه‌، ته‌نیا قامکی له‌سه‌ر تێم و ناوه‌رۆک دانه‌ناوه‌، وه‌ختێک ده‌ڵێ "رۆمان به‌رهه‌می ئوروپایه‌. (که‌شف)ـه‌کانی هه‌رچه‌ند له‌ زمانی جۆراوجۆردا بینرابێتنه‌وه‌، هی هه‌مووی ئوروپایه‌"،‌ یانی ده‌یهه‌وێ له‌ سه‌ر بنه‌مای تیۆری ته‌کامول و گووران، مێژووی رۆمان بخوێنێته‌وه‌‌‌، که‌ سه‌ر به‌ سه‌رده‌می عه‌قڵ‎باوه‌ڕی‎یه‌. به‌ بڕوای من، به‌بێ له‌به‌رچاوگرتنی دابڕان‌ له‌ هێندێک شوێن‎دا، تیۆریی ته‌کامول و گه‌شه‌ کردن به‌ ته‌نیا ناتوانێ مێژووی گۆڕان‎کاری‎یه‌ کۆمه‌ڵایه‌تی و فه‌رهه‌نگی‎یه‌کان، شی بکاته‌وه‌ و بیان‎خوێنێته‌وه‌. یانی له‌ زۆر جێگادا، ناتوانێ پاساوی راست و دروست بۆ رووداو و دیارده‌کان بخاته‌ روو. بۆ وێنه‌ بۆ خوێندنه‌وه‌ و شی کردنه‌وه‌ی به‌رهه‌می وه‌کوو دۆن‎کیشۆت و تریسترام‎شه‌ندی و یوولیسز و... تیۆری ته‌کامول‎باوه‌ڕی ناتوانێ وڵام‎ده‌ره‌وه‌ بێ. پێش دۆن‎کیشۆت، فۆرمێک به‌ نێوی رۆمان به‌و شێوه‌ مۆدێرنه‌ نه‌بوو، تاکوو دۆن‎کیشۆت وڵامی ئه‌و فۆرمه‌ بێ! دۆن‎کیشۆت گؤڕانێکی بنه‌ڕه‌تی له‌ فۆرمی گێڕانه‌وه‌دا به‌دی هێنا و خاڵێکی وه‌رسوڕانی گه‌وره‌ بوو. ته‌نانه‌ت له‌ باری تێم و ناوه‌رۆکیشه‌وه‌ وه‌ها گاڵته‌ی به‌ که‌سایه‌تی نێو رۆمانس و چیرۆکه‌ پاڵه‌وانی‎یه‌کانی پێش خۆی کرد که‌ کۆتایی به‌ ده‌سه‌ڵاتی گێڕانه‌وه‌ی سوننه‌تێکی سه‌قامگرتووی سه‌دان‎ساڵه‌ هێنا. که‌وابوو دۆن‎کیشۆت له‌ مێژووی ئه‌ده‌بیات و به‌ تایبه‌ت له‌ مێژووی گێڕانه‌وه‌دا، دابڕانێکی ته‌واو بوو. یان ئه‌گه‌ر به‌ پێی گه‌شه‌کردن و هه‌نگاو بڕینی قۆناغه‌کانی رۆمانی ئه‌و سه‌رده‌مه‌ بوایه،‌ نه‌ده‌بوو له‌ سه‌ره‌تای سه‌ده‌ی هه‌ژده‌دا تریسترام‎شه‌ندی بنووسرایه‌؛ ده‌بوو له‌ نیوه‌ی دووهه‌می سه‌ده‌ی بیست‎دا به‌دی بهاتبایه و ‌سه‌ره‌تای رۆمانی پۆست‎مۆدێرنیستی بوایه‌! تریسترام‎شه‌ندی، یوولیسز، گه‌ڕان به‌دووی زه‌مانی له‌ ده‌ست چوودا، وڵامی کامه‌ به‌رهه‌می پێش له‌ خۆیان بوون؟ 

  ‌له‌ به‌رانبه‌ر ئه‌و به‌رهه‌مانه‌دا که‌ به‌جۆرێک دابڕان‎یان به‌دی هێناوه‌ و مێژوویه‌ک‎یان وه‌رسووراندووه‌ و رێبازێکی تایبه‌ت‎یان داهێناوه‌، تاقمێکی دیکه‌ هه‌ن که‌ هه‌ست ده‌کرێ هه‌نگاوه‌کان‎یان یه‌ک له‌ دوای یه‌ک هه‌ڵێنابێته‌وه‌ و کوت-و-پڕ به‌دی نه‌هاتوون‌. بۆ وێنه‌ رێئالیسمێکی تایبه‌ت که‌ له‌ سه‌ده‌ی هه‌ژده‌دا له‌ بریتانیا سه‌ری هه‌ڵدا، ته‌نیا ده‌کرێ به‌ تیۆریی گه‌شه‌کردن و گووران پاساوی بۆ بهێنرێته‌وه‌. له‌و سه‌رده‌مه‌دا رۆمان‎نووسانێکی وه‌ک دێفۆ، ریچاردسۆن و فێڵدینگ به‌ شێوه‌یه‌کی له‌سه‌ره‌خۆ و هێواش، یه‌ک له‌ دوای‎ یه‌ک ته‌واوکه‌ری کاری یه‌ک‎تر بوون. وه‌ک 'یان وات' له‌ کتێبی 'سه‌رهه‌ڵدانی رۆمان'دا ئاماژه‌ ده‌کا: "‌تام جۆنزی فیڵدینگ به‌ جۆرێک درێژه‌ده‌ر و ته‌واوکه‌ری رێگای رابینسۆن کرۆزۆئێ‎ی دێفۆیه‌". ده‌کرێ شوێن پێی ئه‌و شێوازه‌ هه‌ڵگرین و ئاسه‌واره‌کانی له‌ سه‌ده‌ی نۆزده‌ش‎دا له‌ ده‌ره‌وه‌ی ئه‌ده‌بیاتی بریتانیاش ببینین؛ بۆ وێنه‌ که‌سێکی وه‌ک مارک‎تواین رۆمانی وه‌ک تام‎سایر و هه‌کێلبێری‎فین‎ی له‌ ژێر کارتێ‎که‌ریی و شوێن‎دانانی ئه‌و ره‌وته‌دا نووسی؛ له‌ سه‌ده‌ی بیستیش‎دا سه‌لینجێر ئه‌و شێوازه‌ی له‌ رۆمانی ده‌شته‌وان(ناطوردشت)دا درێژه‌ پێ‎دا؛ چل‎په‌نجا ساڵ دوای ده‌شته‌وان‎ی سه‌لینجێر و سه‌ده‌یه‌کیش دوای به‌رهه‌مه‌کانی مارک‎تواین و چه‌ندین سه‌ده‌ش دوای به‌رهه‌مه‌کانی فیڵدینگ و دێفۆ، فیڵیپ‎راس رۆمانی 'تووڕه‌یی' ده‌نووسێ، که‌ به‌ ئاشکرایی نوێ‎كراوه‌ی‌ هه‌مان تێم و ناوه‌رۆکه‌ که‌ چه‌ندین سه‌ده‌یه‌ وه‌ڕێ که‌وتووه‌‌ و به‌رده‌وام له‌ گۆڕان و گووران‎دایه‌‌‌. یان له‌ شێوازێکی چیرۆک‎نووسی‎دا که‌ له‌ تۆرگینێف و مووپاسان‎ـه‌وه‌ به‌ چێخۆف‎‌ و دواتر به‌ هێمێنگ‎وێی و له‌وه‌وه‌ به‌ که‌سانێکی وه‌ک سه‌لینجێر و کاروێر و جان‎چی‎ووێر و بارتێلمی گه‌یشت، ره‌وتی گه‌شه‌ کردنی شێوازێکی چیرۆک‎نووسی به‌ روونی و ئاشکرایی له‌و ده‌ست‎به‌ده‌ست کردن و درێژه‌دانی رێگا و رێبازه‌دا له‌ لایه‌ن چه‌ندین که‌س و ته‌نانه‌ت چه‌ندین به‌ره‌دا ده‌بینرێ؛ وێڕای ئه‌وه‌ی که‌ هه‌رکام له‌و نووسه‌رانه‌ توانیویانه‌ شێوازی خۆیان ببیننه‌وه‌، داههێنه‌رانه‌ ئه‌و شاڕێ و رێبازه‌ به‌ هه‌ڵێنانه‌وه‌ی هه‌نگاوی تازه،‌ گه‌وره‌تر بووه‌. مه‌به‌ست ئه‌وه‌یه‌ که‌ ده‌کرێ له‌ وه‌ها رێباز و ره‌وت‎گه‌لێک‎دا، ئه‌و ته‌واوکاری و گه‌شه‌کردنه به‌ بێ ئه‌وه‌ی دابڕانێکی رادیکاڵانه‌ تێی‎دا ڕووی دابێ، ببینرێ. 

  که‌وابوو ئێمه‌ ده‌توانین دوو جۆری جیاوازی به‌رهه‌می ئه‌ده‌بی، ده‌ست‎نیشان بکه‌ین‌. جۆرێک که‌ زۆر رادیکالانه‌ دابڕان و وه‌رسووڕان به‌دی دێنن و کۆتایی به‌ سوننه‌تێکی تایبه‌ت دێنن؛ جۆرێکی دیکه‌ ئه‌و به‌رهه‌مانه‌ن‌ که‌ له‌ درێژه‌ و به‌ شوێنی رێباز و سوننه‌تێکی تایبه‌ت‎دا به‌دی دێن. ئه‌و به‌رهه‌مانه‌ی به‌ جۆرێک ده‌بنه‌ هۆی دابڕان و کۆتایی به‌ سوننه‌تێک دێنن و ده‌بنه‌ سه‌ره‌تایه‌کی تازه‌، ستراکتوورشکێن و تووڕه‌ و به‌ په‌له‌ و بروسکه‌ئاسا و وێران‎که‌رن، توانایی باز دان و داهێنانی ده‌م-‎و-ده‌ست‎یان هه‌یه‌ و له‌ ئاکام‎دا به‌ دژواری مل ده‌ده‌نه‌ ژێر پۆل‎به‌ندی وده‌سته‌به‌ندی کردن‌. 'کونده‌ کوێر'ی هیدایه‌ت نموونه‌یه‌که‌ له‌و جۆره‌ به‌رهه‌مانه‌ی که‌ له‌ ئه‌ده‌بی فارسی‎دا هه‌ڵکه‌وته‌ و تاقانه‌ و ستراکتوورشکێنه‌‌.

  جۆری دووهه‌م ئه‌و به‌رهه‌مانه‌ن‌ که‌ له‌ درێژه‌ی سوننه‌ت و شێوازێکی تایبه‌ت‎دا ده‌نووسرێن، ‌هێواش و له‌سه‌ره‌خۆن و له‌ چوارچێوه‌یه‌کی تایبه‌ت‎دا ده‌جووڵێنه‌وه‌ و که‌م‎تر وایه‌ ستراکتووره‌کان بشکێنن، هه‌نگاو به‌ هه‌نگاو قۆناغه‌کان ده‌بڕن، خشتێک له‌سه‌ر خشتی پێشوو داده‌نێن و ئاوه‌دان‎که‌ره‌وه‌ن نه‌ک رووخێنه‌ر و وڵام‎ده‌ره‌وه‌ی به‌رهه‌مه‌کانی پێش خۆیانن و له‌ ئاکام‎دا به‌ ئاسانی ریزبه‌ندی و ده‌سته‌به‌ندی ده‌کرێن. بۆ تاقمی دووهه‌م، ده‌توانین له‌ ئه‌ده‌بی فارسی‎دا چیرۆکه‌کانی به‌هرامی سادقی وه‌ک نموونه‌ بێنینه‌وه‌ که‌ له‌ درێژه‌ و له‌ نێو سوننه‌تی چیرۆکی چێخۆفی‎دا، له‌ ئاڵ-‎و-گۆڕ کردن و کایه‌دایه‌. له‌‌ هه‌ر دوو جۆره‌کان‎دا‌ ده‌کرێ به‌رهه‌می زۆر سه‌رکه‌وتوو و به‌‌هێز و به‌ پێچه‌وانه‌شه‌وه‌ به‌رهه‌می کز و لاواز بخوڵقێ؛ یانی نووسین به‌ یه‌کێک له‌م دوو جۆره‌، گارانتی به‌هێزیی و سه‌رکه‌وتوویی نیه‌.

  ئه‌وه‌ی ئاشکرایه‌ ئه‌وه‌یه‌ که‌ بۆ خوێندنه‌وه‌ی ئه‌ده‌بیاتی جیهانی و ته‌نانه‌ت ئه‌ده‌بیاتی هه‌رنه‌ته‌وه‌یه‌کیش هیچ‎کام له‌و دوو تیۆری‎یه‌ به‌ ته‌نیا ناتوانن ده‌ربڕ و روون‎که‌ره‌وه‌ بن و هیچ‎کامیان به‌ ته‌نیا ناتوانن ببنه‌ پێوانه‌ بۆ هه‌ڵسه‌نگاندن و نرخاندنی به‌رهه‌مه‌کان و هیچ‎یان به‌ ته‌نیا ناتوانن ببنه‌ پێوانه‌ بۆ راده‌ی پێش‎که‌وتوویی ئه‌ده‌بیاتی نه‌ته‌وه‌یه‌ک. هه‌روه‌ها ئه‌ده‌بیاتی هه‌ر نه‌ته‌وه‌یه‌ک بۆ ئه‌وه‌ی بتوانێ جیهانیی بێ و مه‌وداکان ببڕێ، پێویستی به‌ هه‌ر دوو جۆره‌ به‌رهه‌مه‌که‌ هه‌یه‌‌...

  له‌ ئه‌ده‌بیاتی کوردی‎دا چیرۆکه‌کانی حه‌سه‌نی‎قزڵجی، جۆرێک دابڕان بوون له‌ گێڕانه‌وه‌ سه‌ره‌تایی‎یه‌‌ کوردی‎یه‌کان. حه‌سه‌نی‎قزڵجی ئاشکرا و به‌ شێوه‌یه‌کی ئامانج‎دار، له‌ درێژه‌ و له‌ نێو ره‌وتی جیهانیی ئه‌ده‌بی کرێکاری‎‎دا چیرۆکه‌کانی به‌رهه‌م دێنا. به‌ڵام ئه‌و گێڕانه‌وه‌ ئامانج‎داره‌ بۆ گێرانه‌وه‌ سه‌ره‌تایی‎یه‌ کوردی‎یه‌کان- به‌ تایبه‌ت له‌ رۆژهه‌ڵاتی کوردستان-، خاڵێکی وه‌رسووران بوو.‌ له‌و سه‌رده‌مه‌دا چیرۆکی کوردی، یان زۆر سه‌ره‌تایی بوون و مه‌ودایه‌کی وایان له‌ گه‌ڵ نه‌قڵ و نوکته‌ و قسه‌ی‎خۆش نه‌گرتبوو، یان به‌ شێوه‌ی تاک-و-ته‌را، گێرانه‌وه‌ کرابووه‌ ئامرازێک بۆ ده‌ربڕینی نه‌خۆشی و ئازاره‌کانی کۆمه‌ڵگای لادێ‎یی ئه‌و سه‌رده‌مه‌. له‌ وه‌ها بار-و-دۆخێک‎دا کورته‌چیرۆکه‌کانی حه‌سه‌نی‎قزڵجی، که‌ بیر و فکرێکی تایبه‌ت‎یان له‌ پشته‌وه‌ بوو، هه‌روه‌ها به‌ زانیاری‎‌ له‌ باره‌ی ئه‌ده‌بی کرێکاری‎یه‌وه‌، ده‌نووسران؛ به‌جۆرێک دابڕانێک بوو. له‌ نێو چیرۆکه‌کانی حه‌سه‌نی‎قزڵجی‎دا کورته‌چیرۆکی 'پێکه‌نینی گه‌دا' هه‌رچه‌ند له‌ باری ناوه‌رۆکه‌وه‌ هه‌ر له‌ خزمه‌تی ئیدئۆلۆژی‎یه‌کی تایبه‌ت‎دا بوو، به‌ڵام له‌ باری فۆرمه‌وه‌ هه‌وڵی ئه‌وه‌ی پێوه‌ دیاره‌ که‌ بیهه‌وێ دابڕانێک بێ له‌ چیرۆکه‌کانی خۆی. 'حه‌ساروسه‌گه‌کانی باوکم'ی شێرزادحه‌سه‌ن ‌ له‌و به‌رهه‌مانه‌یه‌ که‌ ده‌کرێ بۆ‌ چیرۆکی کوردی وه‌ک دابڕانێک چاوی لێ بکرێ. تاکوو پێش شێرزادحه‌سه‌ن هیچ نووسه‌رێکی کورد نه‌یتوانی‎بوو به‌و بوێری‎ و زانیاری‎یه‌وه‌ بابه‌ته‌ حه‌رامه‌کان بخاته‌ چوارتوێی گێرانه‌وه‌وه‌. هه‌روه‌ها ئه‌و بۆ هه‌وه‌ڵ‎جار له‌ باری ناوه‌رۆک و تا راده‌یه‌ک‎یش له‌ باری فۆرمه‌وه،‌ توانی فۆرمی گێرانه‌وه‌ی ئێروتیکی له‌ به‌ستێنی زمانی کوردی‎دا تاقی بکاته‌وه‌‌. به‌ دوای ئه‌ودا کۆمه‌ڵێک به‌رهه‌م نووسران که‌ له‌ هه‌وڵی گێڕانه‌وه‌ی ئیرۆتیکی و ده‌روون‎شیکارانه‌دا بوون. چیرۆک و رۆمانه‌کانی فه‌رهادپیرباڵ له‌ درێژه‌ی سوننه‌تی ئه‌ده‌بی پۆست مۆدێرن‎دا نووسراون و زۆربه‌یان له‌ نێو ئه‌و بازنه‌ تایبه‌ته‌دا ده‌خوێندرێنه‌وه‌. له‌ ده‌یه‌ی حه‌فتای کۆچی‎دا شێوازێکی چیرۆک‎نووسی له‌ رۆژهه‌ڵاتی‎کوردستان سه‌رهه‌ڵده‌دا که‌ له‌ کورته‌چیرۆکی کوردی‎دا دابڕان و وه‌رسووڕانێک بوو‌ و توانیی فۆرمێکی تایبه‌ت به‌دی بێنێ؛ کۆمه‌ڵێک چیرۆک نووسی لاو-به‌ تایبه‌ت له‌ بۆکان-، بۆ بره‌و دان به‌و ره‌وته‌ هه‌وڵ‎یان دا و شه‌پۆلێکی کاتیی نوێی رادیکاڵ و ئاوان‎گاردی چیرۆک‎نووسی‎یان به‌دی هێنا. 'خۆر'ی ژوماره‌ یه‌ک تا راده‌یه‌کی زۆر، نوێنه‌ر و نیشان‎ده‌ری ئه‌و شه‌پۆله‌ بوو.‌ یه‌ک‎دوو چیرۆکی محه‌مه‌دی‎ره‌مه‌زانی، ده‌توانین به‌ سه‌ره‌تا و ده‌ست‎پێکی ئه‌و شێوازه‌ دابنێین و باقی چیرۆکه‌کانی دیکه‌ که‌ له‌ ماوه‌ی ئه‌و ساڵانه‌دا نووسران، له‌ درێژه‌ی ئه‌و سوننه‌ته‌دا نووسراون...

  وه‌ک ئاماژه‌ کرا تیۆریی دابڕان، پێی‎وایه‌‌ که‌ تاقمێکی زۆر له‌ رووداوه‌کان ده‌کرێ کوت-و-پڕ و بروسکه‌ئاسا بخووڵقێن؛ بیر و هزری مرۆڤ توانای ئه‌وه‌ی هه‌یه‌ بازی گه‌وره‌ بدا و وه‌رسووڕان و گۆڕان‎کاریی گه‌وره‌ له‌ به‌ستێنی ئه‌ده‌بیات یان سیاسه‌ت یان زانست و... به‌دی بێنێ. لێره‌وه‌ ده‌رده‌که‌وێ که‌ بۆچی ده‌سه‌ڵات‎داره‌کان و داگیرکه‌ره‌کان و ته‌نانه‌ت بورژوا و لیبرال‎ـه‌کانیش، زۆرتر ته‌کامول‎باوه‌ڕن و خۆشی‎یان له‌چاره‌ی تیۆری دابڕان‌ نایه‌! زۆرله‌وانه‌یه‌ وه‌رسووڕان و رووداوێکی کوت‎-و-پڕ، پێگه‌ و به‌رژه‌وه‌ندیی ئه‌وان بخاته‌ مه‌ترسی‎یه‌وه‌! ‌به‌ پێی تیۆریی گه‌شه‌کردن و گووران، ژێرچه‌پۆکه‌ هه‌ر ژێر چه‌پۆکه‌یه‌ و ده‌سه‌ڵات‎دار هه‌ر ده‌سه‌ڵات‎دار؛ یانی به‌ و‌ته‌یه‌کی دیکه‌ تیۆریی ته‌کامول و گووران به‌جۆرێک ده‌توانێ خزمه‌ت به‌ به‌رژه‌وه‌ندی‎یه‌کانی ‌ده‌سه‌ڵا‎ت‎دار و به‌تایبه‌ت داگیرکه‌ره‌کان بکا. به‌ڵام دابڕان‎باوه‌ڕه‌کان پێیان‎وایه‌ که‌‌ مرۆڤ ده‌توانێ باز بدا، ده‌م‎-و-ده‌ست بخولقێنێ، بروسکه‌‎ئاسا به‌دی بێنێ، مه‌وداکان و قۆناغه‌کان تێبپه‌ڕێنێ و شوێن و پێگه‌کان ژێر-و- ژوور بکا؛ بایه‌خ(ئه‌رزش)ـه‌ کۆنه‌کان بسپێرێته‌ پیشانگا و موزه‌کان و بایه‌خی نوێ دامه‌زرێنێ. ئه‌وه‌ یانی پێشکه‌وتن له‌ هیچ بوارێکی کۆمه‌ڵگادا هێڵیی نیه‌ و ئه‌و بیرۆکه‌یه‌‌ که‌ پێی‎وایه‌ هه‌ر گه‌ل و نه‌ته‌وه‌یه‌ک پێویسته‌ گه‌ز‎ به‌ گه‌ز وهه‌نگاو به ‌هه‌نگاو هه‌موو قۆناغه‌کان ببڕێ، لقێکه‌ که‌ به‌ - راست یان هه‌ڵه‌یه‌- له‌ ته‌کامول‎باوه‌ڕی بۆته‌وه. 

***

وتاری چیرۆک له‌ نێوان گه‌شه‌کردن و دابڕان‎دا‌ پێش‎تر له‌ سایتی روانه‌ی جاران(!)دا بڵاو کراوه‌ته‌وه‌ و لێره‌دا – به‌هۆی ئه‌وه‌ی به‌شکوو‌ بتوانێ یارمه‌تی‎یه‌کی باسه‌که‌‌ بدا- به‌ که‌م و زیاد کردن و نووسینه‌وه‌یه‌کی نوێ- له‌گه‌ڵ په‌ڕاوێزێک بۆ باسی ده‌وڵه‌ت‎ئابادی و نۆبێل! بڵاو ده‌کرێته‌وه‌.



