په‌راوێزێک بۆ باسی مه‌حموودی ده‌وڵه‌ت‎ئابادی و نۆبێل:





من قه‌ت بیرم بۆ ئه‌وه‌ نه‌چووه‌ که‌ رۆژێک له‌ رۆژان به‌ڕێز ده‌وڵه‌ت‎ئابادی خه‌ڵاتی نۆبێلی پێ‎بدرێ. هه‌ر وه‌ک له‌و وتاره‌ی سه‌ره‌وه‌دا باس کرا، هه‌ر به‌رهه‌مێکی ئه‌ده‌بی، یان له‌ درێژه‌ی سوننه‌تێکی نووسین‎دایه‌، یان زۆر شۆڕش‎گێڕانه‌ چوارچێوه‌ و سنووره‌کان ده‌به‌زێنێ. ئێستا، پرسیار ئه‌وه‌یه‌ که‌ "کلیدر" و " جای خالی سلوچ" و "روزگار سپری‎شده‌ی مردم سالخورده‌" و‌ چیرۆکه‌کانی به‌ڕێز مه‌حموودی‎ده‌وڵه‌ت‎ئابادی له‌گه‌ڵ کام تاقمه‌ و ده‌که‌وێته‌ لای کام‎یانه‌وه‌؟ هه‌موومان و له‌وانه‌یه‌ بۆخۆشی، کۆک بین له‌سه‌ر ئه‌وه‌ی که هیچ‎کام له‌ به‌رهه‌مه‌کانی ئه‌و، ئه‌و به‌رهه‌مه‌ نین که‌ وه‌رسووڕان‎یان له‌ چیرۆک و رۆمانی فارسی -چ‎بگا به‌ چیرۆک و رۆمانی جیهانی!- به‌دی هێنابێ. ده‌مێنێته‌وه‌ ئه‌وه‌ی که‌ بزانین به‌رهه‌مه‌کانی به‌ڕێز ده‌وڵه‌ت‎ئابادی له‌ درێژه‌ی چ‎ شێواز(ستایل/سبک)ـێکی چیرۆک‎نووسی‎دا‌ نووسراون. ئاشکرایه‌ که‌ زۆربه‌ی نووسراوه‌کانی ده‌وڵه‌ت‎ئابادی له‌ چوارچێوه‌ی‌ شێوازێکی عه‌وامانه‌کردنی رۆمان و چیرۆکی ریالیستی‎دا نووسراون‌. بۆ شی کردنه‌وه‌ی ئه‌و قسه‌یه‌ پێویسته‌ که‌مێک له‌ سه‌ر رێئالیسم له‌نگه‌ر بگرین. ئه‌گه‌ر بمانه‌وێ به‌ پێی تیۆریی ته‌کامول‎باوه‌ڕیی، چیرۆک و رۆمانی جیهانی دابه‌ش بکه‌ین سێ دار(شه‌جه‌ره‌!)ی گه‌وره‌ی چیرۆک(داستان، کورته‌چیرۆک و رۆمان)مان هه‌یه‌؛ که‌ به‌ (ته‌رتیب)ی زه‌مانی به‌رهه‌مه‌ دامه‌زرێنه‌ر و شوێن‎دانه‌ر و سه‌ره‌کی‎یه‌کان‎یان ئه‌وانه‌ن:

  داری یه‌که‌م: دۆن‎كیشۆت، ‌تریسترام‎شه‌ندی، ژاکی قه‌زاوقه‌ده‌ری وئاغاکه‌ی، به‌رهه‌مه‌کانی گۆگۆل، تاقمێک له‌ به‌رهه‌مه‌کانی کافکا، بۆرخێس، کالوینۆ، براتیگه‌ن، بارتێلمی و پۆست مۆدێرنه‌کان...

  داری دووهه‌م: دێفۆ، ریچاردسۆن، هێنری فیڵدینگ، باڵزاک، ستاندال، مووپاسان، 'شه‌ڕوئاشتی' تۆلستۆی، چارڵز دیکێنز، مارک تواین، تۆرگینێف، چێخۆف، شێروود ئه‌ندرسن، هێمینگ‎وێی، سه‌لینجێر، جان‎چی‎وویڕ، کاروێر، فیڵپ‎راس و...

  داری سێ‎هه‌م: فڵۆبێر، ئاناکارنینای تۆلستۆی، زۆربه‌ی به‌رهه‌مه‌کانی داستایووسکی، پرووست، جۆیس، فاکنێر، بێکێت، ویرجینیا ووڵف، کۆنراد، شه‌پۆله‌کانی رۆمانی نوێی فه‌ڕانسه‌، ئاوانگارده‌کان، رێئالیسمی جادوویی، ره‌وان(سیال)ی زه‌ین و...

  هه‌ڵبه‌ت چۆنیه‌تی پێك‎هاتنی ئه‌و دار و شاڕێ‎یانه‌ و تایبه‌تمه‌ندیی و گۆاڕان‎کاری‎یه‌کانیان پێویستی به‌ لێ‎دوان و لێكۆڵینه‌وه‌ی زیاتر هه‌یه‌ که‌ هیوادارم له‌ داهاتوودا له‌ وتارێک‎دا شی بکرێنه‌وه‌‌.

  ئێستا به‌و زانیاری‎یه‌وه‌، بۆمان ده‌رده‌که‌وێ که‌ ئه‌و لقه‌ی به‌ڕێز ده‌وڵه‌ت‎ئابادی به‌ ڕواڵه‌ت ده‌بێ ده‌ستی پێوه‌ی گرتبێ، ده‌بێ داری دووهه‌م بێ؛ یانی دار و شاڕێ‎یه‌ک که‌ زۆربه‌ی رێئالیسته‌کان خۆیان به‌وه‌وه‌ هه‌ڵواسیوه‌‌. پرسیاری من ئه‌وه‌یه‌ که‌ شوێن و پێگه‌ی ئه‌و، له‌ کوێی ئه‌و داره‌دایه‌ و سه‌ر به‌ کام لقی رێئالیسمه‌؟! خۆ شێواز(سبک/ستایلی)ی ده‌وڵه‌ت‎ئابادی نه‌ له‌ چێخۆف و تۆرگینێف و هیمێنگ‎وێی و سه‌لینجێر نزیکه‌ و نه‌ له‌ مووپاسان و تۆلۆستۆی و مارک تواین و باڵزاک و ستاندال و فیڵدینگ و دێفۆ!!! هه‌ڵبه‌ت شایه‌د بپرسرێ که‌ ئایا ئیمکانی هه‌بوونی رێگا و شه‌جه‌ره‌ی چواره‌مێک نیه‌؟ به‌ڵێ ئیمکانی هه‌یه؛ بۆ نموونه‌‌ نووسه‌رێکی وه‌کوو کۆندرا زۆربه‌ی به‌رهه‌مه‌کانی له‌ تێکه‌ڵ‎کردنی شێوازی چه‌ندین نووسه‌ر و که‌ڵک وه‌رگرتن له‌ بواره‌کانی دیکه،‌ نووسیون؛ یان له‌ تێکه‌ڵ‎كردنی ئه‌ده‌بیاتی ته‌خه‌ییولی کۆن و نوێ‎ و ئه‌زموونی ئیستوێنسێن و دیدێرۆ و ستێرن و سێروانتێس، چیرۆکی فانتێزی و زانستی و... به‌دی هاتوون، وه‌کوو 'خێوی ئاڵقه‌کان'ی ئار.ئار تاڵکین و... ئاشکرایه‌ که‌‌ به‌رهه‌مه‌کانی ده‌وڵه‌ت‎ئابادی له‌و چه‌شنانه‌ش نین که‌ له‌ لقه‌ سه‌ره‌کی‎یه‌کانی شه‌جه‌ره‌که‌ لایان دابێ؛ ئه‌ی رێئالیسمی ده‌وڵه‌ت‎ئابادی ده‌بێ چی بێ که‌ به‌ زۆری‎یش ناتوانین له‌و شه‌جه‌ره‌نامه‌ پڕ له‌ لق و پۆپه‌دا جێگایه‌کی بۆ بکه‌ینه‌وه‌!! ده‌وڵه‌ت‎ئابادی له‌ دوو سێ کورته‌چیرۆکی و له‌ رۆمانی جێگای خاڵی سلووچ‎دا نه‌بێ که‌ هه‌وڵی داوه‌ به‌ره‌و رێئالیسمێکی ره‌سه‌ن، هه‌نگاو هه‌ڵێنێته‌وه‌‌، له‌ زۆربه‌ی به‌رهه‌مه‌کانی‎ دیکه‌ی‎دا وه‌کوو کلیدر و... زۆرتر به‌ره‌و رێئالیسمێکی سووک و نزم چووه‌ یان باش‎تره‌ بڵێین له‌و عوامانه‌ کردنه‌ی رێئالیسم دا، زۆرتر ستراکتوور و ماکه‌ داستانی‎یه‌کان سواون و نزم کراون. به‌ هێنانه‌وه‌ی چه‌ند نموونه‌ ده‌رده‌که‌وێ که‌ ئه‌وه‌ی ده‌وڵه‌ت‎ئابادی له‌ به‌رهه‌مه‌کانی‎دا ده‌رحه‌ق به‌ رێئالیسم کردوویه‌تی زۆرتر له‌ خۆڵه‌وه‌ وه‌ردان و نزم کردنه‌وه‌ی ئاستی رێئالیسمه‌ هه‌تا رێئالیسم. رسته‌یه‌کی ساف و واقع‎نوێنی که‌ له‌ شێروود ئه‌ندێرسۆن و چیخۆف و تۆرگینێف و مارک‎تواینه‌وه‌ ده‌گاته‌ ده‌ستی هیمێنگو‎ێی، چی لێ دێ! ئێره‌ جێگای رۆچوون به‌و ورده‌کاریانه‌دا نیه‌ و ئه‌وانه‌ی شیوازه‌کانی گێرانه‌وه‌ ده‌ناسن ده‌زانن هێمێنگ‎وێی چۆن هه‌ر له‌ ناخی رێئالیسمه‌وه‌ به‌ که‌شفی تازه‌ی ئیمکاناتی رسته‌یه‌کی ساده‌ی خه‌به‌ری گێڕانه‌وه‌یه‌کی نوێی به‌دی هێنا. یان نموونه‌ی به‌رچاوتر که‌ بۆ ئه‌م باسه‌ نزیک‎تره، رێئالیسمی جادوویی ئه‌مریکای لاتینه‌ که‌ مارکێز و خوان‎رۆلفۆ و... چۆن توانی‎یان رێئالیسم ناوچه‌یی بکه‌ن و له‌و ناوچه‌یی کردنه‌دا چی به‌ رێئالیسم زیاد کرا و چۆن له‌و ناوچه‌یی کردنه‌دا ئیمکاناتێکی زۆر و تازه‌تر به‌ گێرانه‌وه‌ی ته‌نانه‌ت رێئالیسم‎ زیاد بوو. یانی ده‌وڵه‌ت‎ئابادی و رێئالیسم‎نووسه‌کانی ئێمه‌ نه‌ ته‌نیا وه‌کوو سه‌لینجێر و هیمێنگ‎وێی هیچ‎یان به‌و رێئالیسم‎ـه‌وه‌ زیاد نه‌کردووه‌ که له‌ چێخۆف و تۆرگینێف و‌ مارک‎تواین‎ـه‌وه‌ پێ‎یان ‎گه‌یشتووه‌، به‌ڵکوو زۆر شتی‎شیان لێ که‌م کردۆته‌وه‌‌. ئه‌وه‌ شایه‌د هه‌ر ده‌وڵه‌ت‎ئابادی نه‌گرێته‌وه،‌ زۆر نووسه‌ری دیکه‌ش‌ بگرێته‌وه.

  نه‌ناسینی رێئالیسم و ناشاره‌زابوونی نووسه‌رانێکی که‌ به‌داخه‌وه‌ به‌ زانیاری و زانستی پێویسته‌وه‌‌‌ له‌و شێوازه‌دا نه‌یان‎نووسیوه‌،‌ -چ له‌ ئه‌ده‌بیاتی فارسی و چ له‌ ئه‌ده‌بیاتی کوردی‎یش‎دا- بۆته‌ هۆی ئه‌وه‌ی که‌ زۆرکه‌س- ته‌نانه‌ت نووسه‌ر و ره‌خنه‌گریش- خراپ له‌ رێئالیسم حاڵی بن و رێئالیسم ‌ له‌و به‌رهه‌مانه‌ی تاقمێکی تایبه‌ت ده‌ینووسن کورت و که‌م بکرێته‌وه‌! بۆ نموونه‌ له‌و به‌ینانه‌دا کتێبی دووبه‌رگی(داستان‎کوتاه در ایران)ی حسه‌ینی پایه‌نده، چاپ و بڵاو بۆوه‌،‌ چوارسه‌د لاپه‌ڕه‌ی ته‌رخان کراوه‌ به‌ کورته‌ چیرۆکی رێئالیستی له‌ ئێران‎، زۆربه‌ی ئه‌و پێوانه‌ و پێناسانه‌ی که‌ ئه‌و بۆ رێئالیسمی ده‌هێنێته‌وه‌ ئه‌وانه‌ن وا ئه‌و ده‌توانێ له‌ نموونه‌کانی خۆی‎( ده‌وڵه‌ت‎ئابادی و شه‌هلا په‌روین‎روح و حسن بنی‎عامری...) بیبینێته‌وه‌!! له‌ حاڵێک‎دا له‌ ئێران هیچ‎که‌سێک به‌قه‌ده‌ر به‌هرامی‎سادقی نه‌یتوانیوه‌ - له‌ پێوانه‌ جیهانی‎یه‌کانی کورته‌چیرۆک‎دا- خۆی له‌ لقێکی گه‌وره‌ی رێئالیسم‎دا ببینێته‌وه‌ که‌ سه‌رچاوه‌که‌ی ده‌گه‌ڕێته‌وه‌ بۆ چێخۆف. سڕینه‌وه‌ و(حه‌زف)ی به‌هرامی‎سادقی ‌له‌ کورته‌چیرۆکی فارسی‎دا یانی تێ‎نه‌گه‌یشتن له‌ روحی چیرۆک؛ هه‌رچه‌ند که‌سێک کردبێتی که‌ مۆری دوکتۆری به‌ نێو چاوانه‌وه‌‌‌ نابێ! سڕینه‌وه‌ی نێوی به‌هرامی سادقی له‌ چیرۆکی رێئالیستی فارسی‎دا، یانی تێ‎نه‌گه‌یشتن و خراپ حاڵی بوون له‌ رێئالیسم، یانی ئه‌وه‌ی که‌ ئێمه‌ رێئالیسم ته‌نیا به‌و چه‌ند به‌رهه‌مه‌ ببه‌ستینه‌وه‌ که‌ ده‌وڵه‌ت‎ئابادی و‌... نووسیویانه‌! نوێنه‌رایه‌تی کردنی رێئالیسم له‌ ئێران‎دا له‌ لایه‌ن که‌سانێکی وه‌کوو ده‌وڵه‌ت‎ئابادی و ده‌روێشیان و...(به‌ بڕوای من ئه‌حمه‌دی مه‌حموود به‌ هۆی ئه‌وه‌ی له‌ به‌رهه‌مه‌کانی‎دا تێگه‌یشتنێکی جیهانی‎تر له‌ رێئالیسم نیشان ده‌دا، جیاوازی هه‌بوو له‌گه‌ڵ ئه‌مان) بووه‌ هۆی ئه‌وه‌ی زۆرێک له‌ نووسه‌ران و به‌ تایبه‌ت نووسه‌رانی لاو به‌جۆرێک له‌ رێئالیسم مه‌ودا بگرن و ڕێگه‌یه‌ک که‌ چووبه‌ک و ساعیدی و به‌هرامی سادقی به‌ دروستی پێی‎دا رۆیشتن زۆر زوو کوێر ببێته‌وه‌ و که‌س نه‌بێ درێژه‌ی بدا. 

  ده‌گه‌ڕێمه‌وه‌ سه‌ر قسه‌که‌ی کۆندرا: "روحی رۆمان، روحی درێژه‌ پێ‎دان(تداوم)ـه‌..." رۆمانه‌کانی به‌ڕێز ده‌وڵه‌ت‎ئابادی له‌ درێژه‌ی چ به‌رهه‌مێکی ناوخۆ و ده‌ره‌وه‌دا نووسراون؟! کام شێواز و لقی رێئالیسم‎یان گرتۆته‌ به‌ر ئێمه‌ له‌ لقه‌کانی رێئالیسم‎دا به‌رهه‌مه‌کانی ئه‌و له‌ کوێ‎دا دابنێین؟ له‌ نێوفارسه‌کان‎دا پێش به‌ڕێز ده‌وڵه‌ت‎ئابادی، سادقی چووبه‌ک و به‌هرامی سادقی و ساعیدی، هه‌نگاوی باش‎یان له‌ به‌ستێنی چیرۆک و رۆمانی رێئالیستی‎دا هه‌ڵێناوه‌ته‌وه‌، به‌هرامی‎سادقی له‌ کورته‌ چیرۆکه‌کانی‎دا له‌ درێژه‌ی کاره‌کانی چیخۆف‎دا دا‌ده‌نرێ و ساعیدی له "عه‌زادارنی به‌یه‌ل"دا به‌ توندی له‌ هه‌وڵی ئه‌وه‌دا بوو ئه‌و چوارچێوه‌ ته‌نگه‌ی رێئالیسم به‌و ئیمکاناته‌ی زمانی فارسی له‌به‌رده‌ستی داده‌نا، به‌رفراون‎تر بکاته‌وه‌‌. ئایا ده‌وڵه‌ت‎ئابادی و هاوچه‌شنه‌کانی توانیان خشتێک له‌ سه‌ر ئه‌و خشتانه‌ دابنێن وا به‌هرامی سادقی و ساعیدی و سادقی چووبه‌ک دایان‎نا؟! یان نا، ئه‌وان به‌ لاڕێ‎ بردنی رێئالیسم و عه‌وامانه‌کردنی، بوونه‌ هۆی ئه‌وه‌ی دواتر ئیمکاناتی گێڕانه‌وه‌ی رێئالیستی‎ فارسی گه‌شه‌ نه‌کا و هه‌ر له‌و ئاسته‌دا بمێنێته‌وه‌‌ و ته‌نانه‌ت بوونه‌‌ هۆی خراپ حاڵی بوون(بد فهمی) له‌ رێئالیسمیش!

باسێک له‌ سه‌ر شێعر و ژیانی "سافۆ" ژنه‌ شاعیری که‌ونارا
ئه‌و شاعیره‌ی به‌ خراپه‌ی خۆیدا هه‌ڵده‌کوت


وه‌رگێڕ:
له‌یلا ساڵحی




"سافۆ" له‌ شاعیرانی یوونانی چاخی حه‌وته‌می به‌ر له‌ زایین بوو که‌ له‌ سه‌رده‌می که‌ونارا دا به‌ ناوی مه‌زنترین شاعیری شێعری ئه‌ویندارنه‌ له‌قه‌ڵه‌م دراوه‌.ئه‌و هه‌وه‌ڵ ژنێک بوو که‌ له‌ په‌نا هه‌ستی تاکه‌که‌سی خۆیه‌وه‌،تایبه‌تی ترین هه‌سته‌کانی ژنانه‌ی له‌ شێعردا ده‌رده‌بڕی.شێعره‌کانی شوێنێکی کاریگه‌ریان له‌سه‌ر هاوچاخه‌کانی دانا.هه‌ر به‌ زیندی سه‌ری نه‌ ته‌نیا له‌ شاری شوێنه‌زای خۆی،به‌ڵکوو له‌ شوێنه‌ دووره‌ده‌سته‌کانیش به‌رهه‌مه‌کانی ده‌خوێندرانه‌وه‌ و سه‌رنجی هۆگرانی شێعریان بۆ لای خۆیان راده‌کێشا.به‌ بڕوای "ئه‌فلاتوون"ئه‌و ده‌یه‌مین خاتووخوای هونه‌ره‌."کاتولووس"وه‌ک "سافۆی پیاو"ناوی دێنێ و شێخێکی ئاسووری به‌ ناوی"تاتیانووس"وه‌ک "سۆزانی،شێتی ئه‌وین و ئه‌و که‌سه‌ی به‌ خراپه‌ی خۆی دا هه‌ڵده‌ڵێ"ناوی ده‌با.زیاترین ده‌نگۆ له‌مه‌ڕ ئه‌ودا،باسی هۆگری ئه‌وه‌ به‌ هاوجسن خوازی،که‌ تاقمێک له‌ نووسه‌ران ئاماژه‌یان پێکردووه‌."سافۆ" له‌ شێعره‌کانی دا ستایشی ئه‌وینی نێوان ژنان ده‌کا.تایبه‌تمه‌ندی سه‌ره‌کی نووسراوه‌کانی ،بوێری و ده‌ربڕینی رووتی هه‌ستی ژنانه‌یه‌،ئه‌ویش چه‌ندین سه‌ده‌ به‌ر له‌ ئێستا،به‌ شێوه‌یه‌ک که‌ ئه‌مڕۆکه‌ش و ته‌نانه‌ت له‌ داهاتووش دا ئه‌و بابه‌تانه‌ نوێ و بوێرانه‌ ده‌نوێنن.

وه‌ک له‌ سه‌رچاوه‌ مێژوویی یه‌کان ده‌رده‌که‌وێ"سافۆ"مامۆستای فێرکاری گه‌وره‌ کچان،بۆ ده‌ستپێکی ژیانی هاوبه‌شی تێکه‌ڵ به‌ خێر و خۆشی بووه‌.هه‌ر له‌به‌ر ئه‌وه‌یه‌ که‌ له‌مه‌ڕ ئه‌وه‌وه‌ ده‌ڵێن:هۆگری به‌ هاوجسنی خۆی واته‌ ژن بووه‌.که‌چی به‌ شایه‌دی نووسراوه‌کانی و به‌ گوته‌ی"سیموونه‌ فرێلینگ"سافۆ ئه‌و جۆره‌ نه‌بووه‌ که‌ فیمینیسته‌کانی ئه‌مڕۆکه‌ باسی ده‌که‌ن.ئه‌و شاعیره‌،شێعره‌کانی خۆی بۆ ستایش و رێزلێنان له‌ پله‌وپایه‌ی ژنان ته‌رخان کردووه‌. بۆ گه‌وره‌کردنه‌وه‌ی ژن له‌ روانگه‌ی ئه‌و پیاوانه‌ی که‌ خوازیاری ژنن حه‌ولێکی زۆری داوه‌،هه‌روه‌ها بۆ ئاگادارکردنه‌وه‌ی پیاو له‌ گه‌وره‌یی و جوانی یه‌کانی ژن تێکۆشاوه‌.
سافۆ له‌دایک بووی دوورگه‌ی"لیزبۆس"ه‌ و هه‌ر له‌به‌ر ئه‌وه‌ش‌ ئه‌مڕۆکه‌ به‌ ژنانی هاوجسن خواز ده‌لێن لێزبین.
له‌ سه‌رده‌می "سافۆ"دا که‌ هاوچاخی"سۆلۆن"،"بوختولنه‌سر'(فه‌رمانڕه‌وای نێوان چۆمان)و "جۆرمیا"بوو،"لیزبۆس"دوورگه‌یه‌کی زه‌نگین بوو که‌ پڕ بووه‌ له‌ باخی زه‌یتوون و ره‌ز و مه‌زرای به‌راو و دارستانی چڕوپڕ.که‌ش و هه‌وای ناوچه‌ی ده‌ریای ناوه‌ڕاست و زه‌وی و زاری به‌ پیت و به‌ره‌که‌تی ئه‌وێ ،کۆمه‌ڵگایه‌کی یه‌گجار ده‌وڵه‌مه‌ندیشی به‌رهه‌م هێنابوو."لیزبووس"سه‌د ساڵ به‌ر له‌ چاخی زێڕینی"پڕیکلێس"،ناوه‌ندی کولتووری یوونانی که‌ونارا و چاوگه‌ی راهێنای شاعیرانی شێعری ئه‌ویندارانه‌ی وه‌ک"ئالکایووس"و"سافۆ"بوو.
دان و ستان و بازرگانی یه‌کی بێوچان له‌ شاره‌کانی نزیکه‌و به‌ستێن،له‌ئاسیای بچووک و دوورگه‌کانی"ئێژه‌"و ته‌نانه‌ت له‌ گه‌ڵ میسر دا به‌رده‌وام بوو،به‌ڵام بازرگانه‌ ده‌ریایی یه‌کانی ئه‌و دوورگه‌یه‌،زیاتر هه‌ر له‌ ماڵێ ده‌مانه‌وه‌ و رێی دووریان نه‌ده‌گرته‌ به‌ر.ئابووری"لیزبووس"له‌سه‌ر بنه‌مای بازرگانی،پیشه‌سازی و زرێڤانی دامه‌زرابو.شه‌ڕاب،رۆن زه‌یتوون،دانه‌وێڵه‌،کووپه‌ و تونگه‌ی سواڵه‌ت و روح،چرای گڕسۆز و شتی له‌و بابه‌ته‌ گرینگ ترین حاسڵاتی بازرگانی ئه‌و دوورگه‌یه‌ بوون."میتی لین" ناوه‌ندی دوورگه‌ی "لیزبووس" وه‌ک گرینگ ترین شاری ئه‌و محاڵه‌ ده‌هاته‌ ئه‌ژمار.مێژوو نووسان ده‌ڵێن"سافۆ"له‌ ساڵی 526ی به‌ر له‌ زایین له‌و شاره‌ له‌ دایک بووه‌.به‌ڵام دیتنه‌وه‌ی هێندێک سککه‌ له‌ شاری"ئیرسووس" به‌ وێنه‌ی "سافۆ"وه‌ ئه‌و رایه‌ له‌ گه‌ڵ کێشه‌ به‌ره‌وڕوو ده‌که‌نه‌وه‌.له‌مه‌ڕ ساڵی له‌دایک بوونی "سافۆ"شه‌وه‌ ناکۆکی یه‌کی زۆر هه‌یه‌."ئاتوور ویگال"سیاسه‌توان و مێژوونووسی ئامریکایی پێی وایه‌ له‌ ساڵی 261ی به‌ر له‌ زایین له‌ دایک بووه‌.وێڕای ئه‌وه‌ی که‌ زۆربه‌ی نووسه‌ران ئه‌و رێکه‌وته‌یان په‌سه‌ند کردووه‌،گه‌لێک مێژوونووسی دی هه‌ن که‌ له‌گه‌ڵ"ویگال"هاوڕا نین،چونکه‌ پێیان وایه‌ زۆر جار هه‌ر ئه‌و نووسه‌ره‌،واته‌ "ویگال"بووه‌ته‌ هۆی ده‌رخستنی نه‌ریتی ناله‌بار و زانیاری دستکردی مێژوویی به‌ده‌سته‌وه‌ داوه‌.[له‌ لایه‌کی دیکه‌شه‌وه‌ دیتنه‌وه‌ی پاپیرووسێک که‌ ناوی سافۆی به‌ سه‌ره‌وه‌یه‌ و مێژووی بۆ500 ساڵ به‌ر له‌ زایین ده‌گه‌ڕێته‌وه‌ ئه‌و رایه‌ هه‌ڵده‌وه‌شێنێته‌وه‌.]
به‌ گوێره‌ی نووسراوه‌ی چه‌ند نووسه‌رێک سافۆ سێ برای به‌ ناوه‌کانی"کاراکسووس"،"لاریکووس"و"ئۆریگیووس" هه‌بووه‌.به‌ پێی زانیاری مێژوونووسان "دووریکا"ژنه‌ ده‌وڵه‌مه‌ندی شه‌ڕاب فرۆش برا گه‌وره‌ی"سافۆ"واته‌"کاراکسووس"ی له‌ میسرییه‌کان کڕییه‌وه‌.
"سافۆ"له‌ شێعره‌کانی دا به‌ هۆی هه‌بوونی پێوه‌ندی له‌ نێوان"کاراکسووس"و"دوریکا"-که‌"هێڕۆدۆت" ناوی ئه‌وی به‌"رودوپیس"تۆمار کردووه‌-ره‌خنه‌ له‌ برای گه‌وره‌ی ده‌گرێ.ئه‌م بابه‌ته‌ له‌ چاخی که‌وناراش دا به‌ زۆری باسی له‌سه‌ر کراوه‌."ئیسترابۆ"نووسیویه‌تی که‌ له‌ چاخی هه‌وه‌ڵی به‌ر له‌ زایین دا ره‌وایه‌تێک بووه‌ که‌ باس له‌وه‌ ده‌کا ‌:یه‌کێک له‌ هێڕه‌مه‌کانی میسر"دوریکا"بینای کردووه‌.له‌ برای دووهه‌می"سافۆ"ته‌نیا ئه‌وه‌نده‌ زانیاری له‌ به‌ر ده‌ست دایه‌ که‌ شه‌ڕابی به‌ حکوومه‌تی"میتی لین"فرۆشتووه‌ و ئه‌و ئه‌رکه‌ش به‌ رای"ئاتێنئۆس"ته‌نیا تایبه‌تی کوڕانی لاوی بنه‌ماڵه‌ ده‌ست رۆیشتووه‌کان بووه‌.له‌وه‌ را بۆمان روون ده‌بێته‌وه‌ که‌"سافۆ"له‌ بنه‌ماڵه‌یه‌کی به‌ شان و شه‌وکه‌تی دوورگه‌ی"لیزبووس"ده‌ركه‌وتووه‌،که‌ خاوه‌ن زه‌وی و زار و باخاتێکی زۆر له‌ ده‌روروبه‌ری شاری"میتی لین"بوون.هیچ هه‌واڵێکیش سه‌باره‌ت به‌ برای سێهه‌می سافۆ له‌به‌ر ده‌ست دا نییه‌. ."هێرۆدۆت"ده‌ڵێ ناوی باوکی سافۆ"ئیسکاماندرۆ نیمۆس"ه‌. (skamandronymo) و ناوی دایکیشی به‌ "کله‌ ئیس" تۆمار کراوه‌.
تاقمێک پێیان وایه‌ سافۆ له‌ ته‌مه‌نی مێرمنداڵی دا له‌گه‌ڵ"کیه‌رکۆلاس"که‌ بازرگانێکی خه‌ڵکی دوورگه‌ی"ئانۆرۆس"بوو،زه‌ماوه‌ند ده‌کات و به‌رهه‌می ئه‌و زه‌ماوه‌نده‌ کچێک بووه‌ به‌ ناوی"کلێ ئیس".
"ئالکایووس"ی هۆنه‌ر یه‌کێک بوو له‌ هه‌ڤاڵانی"سافۆ"که‌ زۆر به‌ گه‌رمه‌ ستایشی ده‌کا.به‌ رای"هێڕمسیاناس"،"ئالکایووس"چه‌نگی لێ ده‌دا و سترانی ده‌خوێند ته‌نیا له‌به‌ر ئه‌وه‌ی ئه‌وینی خۆی به‌"سافۆ"بنوێنێ.له‌ یه‌کێک له‌ شێعره‌کانی دا ئاوا باسی ده‌کا:
سافۆ
به‌ گوڵه‌ وه‌نه‌وشه‌ی لای بسکه‌کانی یه‌وه‌
به‌ بزه‌یه‌کی شیرینی له‌ گوێن شیله‌ی هه‌نگ و ...
له‌ مه‌ڕ ناوی"سافۆ"شه‌وه‌ هه‌ندێک دڕدۆنگی له‌ ئارا دایه‌.به‌ زمانی یوونانی ئایۆلی که‌ زمانی زکماکی "سافۆ"بووه،ناویان به‌"سافا"نووسیوه‌ و له‌ یوونانی "ئاتێن"یش دا به‌"سافۆ"هاتووه‌.له‌ پاپیرۆسیک دا که‌ هێ 500 ساڵ به‌ر له‌ زایینه‌ هه‌ر به"سافا"نووسراوه‌، به‌ڵام له‌سه‌ر زۆربه‌ی سککه‌کان و هێندێک قاپ و گوڵدانی که‌ونارا به‌ "سافۆ"ناویان بردووه‌.به‌ پێی نه‌ریتی باوی بێژکردن و نووسینی ناوه‌کانی ئورووپایی ئه‌و ناوه له‌ تاقمێک له‌ سه‌رچاوه‌کان دا به‌ sapphoنووسراوه‌ته‌وه‌‌.
له‌ سه‌ده‌ی چواره‌می زایینی دا ئوستووره‌ و ئه‌فسانه‌گه‌لێکی زۆر له‌مه‌ڕ که‌سایه‌تی "سافۆ"وه‌ به‌دیهاتن،وه‌ک ئه‌وه‌ی که‌ ئه‌و ژنێکی سۆزانی بوو،یان ژنێک بوو که‌ به‌ هۆی ئه‌وه‌ی ‌ئه‌وینداری پیاوێکی زرێڤان به‌ ناوی"فائۆن" بووه،له‌ تاوی‌ ئه‌و له‌سه‌ر گاشه‌به‌ردێکه‌وه‌ خۆی تووڕ هه‌ڵداوه‌ته‌ خوارێ‌،یان ئه‌وه‌ی که‌ دوو"سافۆ"هه‌بوون که‌ یه‌کیان شاعیر و ئه‌وی دیکه‌ ژنێکی ده‌وڵه‌مه‌ند بووه‌،یان ئه‌وه‌ی که‌ ئه‌و ژنێکی ناحه‌ز و ناشیرین بووه‌.
"ماکسیمۆس تیروسی"به‌:"سافۆ"ی جوان ناوی دێنێ.چونکه‌"سوقڕات"له‌ به‌ر جوانی شێعره‌کانی و که‌سایه‌تی خۆی پێی خۆش بوو وای پێ بڵێ،له‌ کاتێک دا ئه‌و کورته‌ باڵا و ره‌ش ئه‌سمه‌ر بوو.نووسه‌رێکی تری که‌ونارا ده‌ڵێ:"سافۆ"نه‌قوستان بووه و به‌‌ بولبولی باڵکراو و مرۆڤی بسته‌ باڵای ده‌شوبهێنێ.
"و.ی.ب دوبوا"رۆشنبیری"ئافرۆ-ئامریکایی"به‌ پێی نووسراوه‌ی"ئۆیدیۆس"ده‌ڵێ:سافۆ قوله‌ڕه‌ش بووه‌.ئه‌و"سافۆ"له‌گه‌ڵ"ئاندرومدا"کچی پادشای "ئیتیۆپی"هه‌ڵده‌سه‌نگێنێ.هیچ شکێک له‌وه‌دا نیه‌ که‌ خه‌ڵکی"ئائۆرلی"دوڕڕه‌ بوون و له‌ گه‌ڵ پێوه‌ری ئاتێنی یه‌کان؛واته‌ باڵای به‌رز و قژی کاڵ نه‌ده‌گونجان،به‌ڵام قوله‌ڕه‌ش بوونی"سافۆ"دوور له‌ راسته‌قینه‌یه‌.
ئه‌وه‌ی که‌"سافۆ"ورد و کورته‌ باڵا بووه‌،ده‌کرێ بڵێین له‌و شێعره‌ی خۆی رایه‌ که‌ ده‌ڵێ:ده‌سته‌کانی ناگاته‌ ئاسمان ،چونکه‌ ئه‌و یه‌گجار وردیله‌یه‌.به‌ڵام پرسیارێک که‌ لێره‌دا قوت ده‌بێته‌وه‌ ئه‌وه‌یه‌ که‌ داخۆ ئه‌و باسی جه‌سته‌ی خۆی ده‌کا یان له‌هه‌مبه‌ر کاکه‌شانی گه‌وره‌ی جیهان خۆی به‌ بچووک ده‌زانی؟

روخساری"سافۆ"له‌سه‌ر سککه‌کان به‌ جوانی خاتووخوای ئافرۆدیت نه‌خشێندراوه‌.جوانی ده‌روونی "سافۆ"ش هه‌م له‌ وته‌ی هاوچاخه‌کانی ده‌رده‌که‌وێ و هه‌م له‌ شێعره‌کانی خۆی دا.
کۆمێدی نووسانی سه‌ده‌ی چواری به‌ر له‌ زایین وه‌ک"ئامفیس"و"ئانتی پانس"و هێندێک که‌سی دی"سافۆ"و شێعری سافۆیان ده‌دا به‌ر تیری تانه‌ و ته‌شه‌ر و ئاتێنی یه‌کان زۆریان گاڵته‌یان به‌وه‌ ده‌کرد ژنێک بتوانێ هه‌سته‌ تاکه‌که‌سی یه‌کانی خۆی ده‌ربڕێ.به‌ تایبه‌ت که‌ پیاوان له‌ شانۆ کومێدی یه‌کان دا رۆڵی ژنانیان ده‌گێڕا.نووسه‌ران نه‌وه‌ک هه‌ر گاڵته‌یان به‌ که‌سایه‌تی"سافۆ"ده‌کرد،به‌ڵکوو زمانی شێعری ئه‌ویشیان به‌ زمانی شێعری سۆزانی یه‌کان ده‌زانی.ته‌نانه‌ت جاروبار حیکایه‌ت گه‌لێکی زۆر له‌ پێوه‌ندی هاوجسن خوازانه‌ی ئه‌و به‌ راشکاوی له‌ لایه‌ن ئه‌و پیاوانه‌وه‌ ده‌گێڕدراوه‌،که‌ نیشانده‌ری جۆری تێگه‌یشتنی ئه‌وان له‌ شێعره‌کانی"سافۆ"بوو.
ئه‌م خاڵه‌ کۆمه‌ڵگای پیاوانه‌ی"ئاتێن"و ئه‌وانه‌ی گاڵته‌یان به"سافۆ"ده‌کرد به‌ ئێمه‌ ده‌ناسێنێ.به‌ رای وان،ناوبانگ و مه‌زنایه‌تی"سافۆ"بۆ که‌سایه‌تی به‌ توانای پیاوانی ئه‌وکاته‌ جێی مه‌ترسی بوو.ئه‌وه‌ی که‌ کومێدی یه‌کان پێی ده‌گه‌یشتن ئه‌وه‌ بوو که‌ ئه‌گه‌ر بێتوو کۆمه‌ڵگایه‌ک بهێڵێ ژنان هه‌سته‌کانی خۆیان ده‌رببڕن،ناکرێ چاوه‌ڕوانی یه‌کی وات لێی هه‌بێ.
حوکم دانی راشکاو و راسته‌وخۆ له‌سه‌ر نووسراوه‌کانی"سافۆ"له‌ دونیای مه‌سیحی یه‌ت دا وه‌دی هات،به‌ڵام ئه‌م نووسراوانه‌ هه‌رچۆنێک بوو،چاخه‌کانی ناوه‌ڕاست و چاخی ویکتۆڕیای تێپه‌ڕ کرد و تا ئێستاش به‌شێک له‌ نووسراوه‌کانی له‌ به‌رده‌ستن.مه‌سیحی یه‌تی ئه‌وه‌ڵ هه‌ر له‌پێش دا نووسراوه‌کانی"سافۆ"ی ره‌ت کرده‌وه‌."تاتیانووس"نووسیویه‌تی که‌ له‌ ساڵی 38ی زایینی دا،ئۆسقۆفی شاری کونستانتینوپۆل(قه‌سته‌نته‌نییه‌)"سێنت گرێگۆریۆس نازیاترۆس"ئه‌مری کرد تا هه‌موو په‌ڕتووکه‌کانی شێعری"سافۆ"بکه‌نه‌ ده‌سته‌چیله‌ی ئاور و ئه‌و کاره‌شیان کرد و گڕیان له‌ خه‌رمانی به‌رهه‌مه‌کانی ئه‌و یه‌که‌م ژنه‌ شاعیره‌ی جیهانی که‌ونارا به‌ردا.
له‌ ساڵی 391ی زایینی دا،مه‌سیحی یه‌کان هه‌موو ئه‌و کتێبخانانه‌ی "ئه‌سکه‌نده‌رییه"‌یان سووتاند که‌ نووسراوه‌ی نووسه‌رانی کلاسیکی یان تێدابوو.ئه‌وه‌ش که‌ له‌ ساڵی 730 زایینی جارێکی تر پاشماوه‌ی په‌ڕتووکه‌کانی"سافۆ"له‌سه‌ر ئه‌مری "پاپ گری گوریووسی حه‌وته‌م"له‌"رۆم"و "قه‌سته‌نته‌نییه"ئاوری تێبه‌ر درا ، نیشانده‌ری ئه‌وه‌یه‌ که‌ شێعری"سافۆ"تا ئه‌و کاته‌ش هه‌ر له‌به‌ر ده‌ستان بوون،له‌ چواره‌مین شه‌ڕی سه‌لیبی دا که‌ سه‌رداره‌ وێنیزییه‌کان شاری "قه‌سته‌نته‌نییه"‌یان تاڵان کرد،ئه‌وه‌ی که‌ به‌جێما له‌ ساڵی 1453،پاش سه‌رکه‌وتنی تورکه‌کان به‌ سه‌ر"بیزانس"دا،به‌ غه‌نیمه‌تی ئه‌وان چوو.وێده‌چێ که‌ ئێستاش کتێب و شێعره‌کانی"سافۆ"له‌ تورکیا هه‌ر مابن.گرینگ تریش ئه‌وه‌یه‌ که‌ ئه‌و بیرۆکه‌یه‌ش به‌ هیزه‌ که‌ ره‌نگه‌ ئێستاش له‌ ئاڕشیوی کتێبخانه‌ی "واتیکان"لانی که‌م ده‌ستنووسێک له‌ نووسراوه‌کانی"سافۆ"پارێزرابێ،به‌ تایبه‌ت وه‌ک به‌ڵگه‌یه‌ک له‌ گوناحی شێعر و که‌سایه‌تی شاعیر.ناکرێ بڕوا بکه‌ین که"واتیکان"هه‌موو ئه‌و به‌رهه‌مانه‌ی به‌ نووسراوه‌ی لاڕێ و چه‌وتی ده‌زانین و یاساغی ده‌کردن ، له‌ ناوی بردبێتن.کلیساکان ته‌نانه‌ت به‌ڵگه‌کانی تاوانیش ده‌پارێزن.کتێب داره‌کانی هه‌موو جیهان،کتێب و نووسراوه‌ و کاغه‌ز ناسووتێنن،به‌ڵکوو له‌ شوێنێک ده‌یشارنه‌وه‌.
"سافۆ"و نووسراوه‌کانی بێجگه‌ له‌ دوژمنانی سه‌ره‌کی ئایینی،قوربانیی داڕمانی کۆشکی زانست له‌ سه‌ده‌کانی ناوه‌ڕاست و هه‌روه‌ها تێپه‌ڕینی زه‌مانیش بوون.به‌ پێی روونکردنه‌وه‌ی سه‌رچاوه ‌مێژووییه‌کان،هیچ کتێبێکی ته‌واو و کامڵ له‌ نووسراوه‌کانی له‌ به‌رده‌ست دانییه‌.ئه‌و به‌شه‌ له‌نووسراوه‌کانی"سافۆ"که‌ تا ئێستا دۆزراونه‌ته‌وه‌،بریتین له‌ هه‌ندێک کۆپله‌ شێعر و وشه‌ و دێڕی به‌ واتا و دڵبزوین،که‌ له‌ لایه‌ن نووسه‌رانی یوونانی و رۆمه‌وه‌ کۆکراونه‌ته‌وه‌.به‌شێکی زۆر له‌ نوسراوه‌کانی که‌ له‌سه‌ر پاپیرۆس نووسراون دیتراونه‌ته‌وه‌،که‌ له‌وانه‌ش هێندێکیان به‌ هۆی کارتێکه‌ری که‌ش و هه‌وای شوێنی راگیرانیان له‌ناوچوون.له‌ پێنسه‌د شێعر،ته‌نیا‌ پێنسه‌د به‌شی بچووکی خوێندراوه‌ته‌وه‌.
سه‌ره‌ڕای هه‌مووی ئه‌وانه‌ ناکرێ ئه‌و سه‌ده‌یه‌ له‌گه‌ڵ سه‌ده‌یه‌کی تر هه‌ڵبسه‌نگێندرێ."سافۆ" شاعیری هه‌مو چاخه‌کانه‌ و ئامیزی هه‌موو زه‌مانه‌کان به‌ رووی دا کراوه‌یه‌.ئه‌و له‌ کاتی ژیانی دا بۆ زۆربه‌ی خه‌ڵک جێگه‌ی رێز بووه‌ و هه‌ر به‌و شێوه‌یه‌ی بۆ خۆی ده‌ڵێ پاش مه‌رگیش له‌بیر ناچێته‌وه‌.نووسه‌ران و شاعێرانێکی زۆر ویستوویانه‌ ئه‌و قسه‌یه‌ نه‌سه‌لمینن و مه‌رگی ئه‌ده‌بی"سافۆ" رابگه‌یه‌نن،به‌ڵام"سافۆ"خۆی ئه‌وه‌ی سه‌لماندووه‌ و ئه‌مڕۆش وه‌ک 2500ساڵ له‌مه‌وبه‌ر بیر و شێعری هه‌ر نوێ یه‌.جا چ هاوجسن خواز بوبێ و چ راهیبه‌ گرینگ نییه‌ ، ئه‌وه‌ی گرینگ و شیاوی لێ وردبوونه‌وه‌یه‌ پێکهاته‌ی پته‌و و بیری به‌رزی شاعیرانه‌ی ئه‌و ژنه‌ بلیمه‌ته‌یه‌ له‌ دوو توێی شێعره‌کانی دا.

فۆرمالیسمی ڕووسی
سیرووس شه‌میسا
و.ئه‌حمه‌د چاک




فۆرمالیسم یه‌کێک له‌و ڕێبازه فیکری و ڕه‌خنه‌ییانه بوو که هه‌وڵی ده‌دا ئه‌ده‌بیات له ڕوانگه‌ی زمانناسییه‌وه تاوتوێ بکات. له ساڵی 1919 له شاری پێتریسبورگی ڕووسیا ئه‌نجوومه‌نێک به ناوی (ئه‌نجوومه‌نی تۆژینه‌وه له زمانی ئه‌ده‌بی‌دا)
(society for the study of literary language) دامه‌زرا یان (ئه‌نجوومه‌نی تۆژینه‌وه‌ی زمانی شێعری)(society for investigation of poetic) که کورتکراوه‌که‌ی ده‌بێته (opojaz). ئه‌ندامانی به‌ناوبانگی ئه‌و گرووپه که‌سانێکی وه‌کوو (بوریس‌ئاخێن‌باوم ـ شیکلۆفسکی ـ یاکو‌بیسکی) بوون. هاوکات له‌گه‌ڵ ئه‌وانه گرووپێکی‌تر (1915) ئه‌نجوومه‌نی زمانه‌وانی مۆسکۆیان (Moscow lingustic circle) دامه‌زراندبوو. چالاکی ئه‌وانه زیاتر لایه‌نی زمانه‌وانی ده‌گرته‌خۆ. ئه‌و دوو ئه‌نجوومه‌نه به‌یه‌که‌وه هاوکاریان هه‌بوو و هه‌ردووکیان له‌ژێر سه‌ردێڕی فۆرمالیسم پێناسه کراون.
به‌بڕوای فۆرمالیسته‌کان ئه‌ده‌بیات ته‌نیا کێشه‌یه‌کی زمانییه. که‌وابوو ده‌توانین بڵێین که زمانی ئه‌ده‌بی یه‌کێکه له جۆره‌کانی زمان و ده‌بێ له‌ڕوانگه‌ی زمانناسییه‌وه تۆژینه‌وه‌ی بۆ بکرێ. ئه‌وان پێیان وابوو به‌رهه‌می ئه‌ده‌بی ته‌نیا فۆرمه و له‌سه‌ر ئه‌وه جه‌ختیان ده‌کرده‌وه که ده‌بێ بۆ تاوتوێ‌کردنی به‌رهه‌می ئه‌ده‌بی فۆڕم گرینگ بێ نه‌ک ناوه‌رۆک. ..

ئه‌وان له بنه‌ڕه‌ت‌دا دژی دابه‌ش‌کردنی به‌رهه‌م به دوو ته‌وه‌ری فۆرم و ناوه‌رۆک بوون. ڕه‌نگه ناوه‌رۆک هه‌ڵگری هه‌ست و عاتیفه و بیرۆکه بێ به‌ڵام هه‌موو ئه‌وانه له‌راستیدا وه‌کوو به‌شێک له ماکه‌کانی زمانی دێنه ئه‌ژمار. ئه‌و شته‌ی یارمه‌تی به‌رهه‌می ئه‌ده‌بی ده‌دا هه‌تا شکڵی ئه‌ده‌بی به‌خۆیه‌وه بگرێ له‌ڕاستیدا فۆڕمی به‌رهه‌می هونه‌ری و چۆنیه‌تی چنینی ماکه‌کانی زمانییه. ئه‌وان به پێچه‌وانه‌ی (فۆتۆریسته‌کان) که به هیچ شێوه ئاوڕیان وه‌سه‌ر ناوه‌رۆک نه‌ده‌داوه، له هه‌وڵی دۆزینه‌وه‌ی پێوه‌ندی نێوان فۆڕم و ناوه‌رۆک‌دا بوون که تێیدا سه‌رکه‌وتوو نه‌بوون.
هاوسه‌نگی وشه‌ی فۆرمالیسم یا ده‌ستکه‌وتی فۆرمالیسم له ڕه‌خنه‌ی ئه‌ده‌بی رۆژئاوا‌دا قوتابخانه‌ی (ره‌خنه‌ی خۆیnew critics )ه و له زمانناسی گشتی‌دا(synchronic) ه. به‌ڵام شه‌پۆلی هاوچه‌رخی ئه‌و زاراوه‌یه له ئه‌ورووپای ئه‌وکات‌دا قوتابخانه‌ی ڕوون‌کردنه‌وه و شرۆڤه‌ی ده‌ق (explication de texte) له فه‌ڕه‌نسه بوو.
ده‌مارگرژی ئیستالێیسته‌کان که له‌ڕاده‌به‌ده‌ر هه‌وڵیان ده‌دا هه‌موو دیارده‌یه‌ک و له‌وانه ئه‌ده‌بیات به‌پێوه‌ری ئابووری هه‌ڵسه‌نگێنن و هه‌روه‌ها که‌سانێکی وه‌کوو «لئۆن ترۆتێسکی» که بڕوای وابوو داهێنانی هونه‌رمه‌ندانه دونیای ڕاسته‌قینه چه‌واشه ده‌کات یا به جۆرێک داگۆڕان له‌ڕه‌سته‌قینه‌دا به‌دی‌دێنێ، بووه هۆی ئه‌وه‌ی ئه‌و ڕێبازه هه‌ر له‌هه‌ڕه‌تی لاویدا له‌ناو بچێ و له ده‌ورووبه‌ری ساڵه‌کانی 1930 دا به کۆتایی ژیانی بگات. ئه‌مه له کاتێک‌دایه که که‌سێکی وه‌کوو «سادقی هیدایه‌ت» له‌سه‌ر ئه‌و بڕوایه‌یه که ئه‌ده‌بیات چه‌شنێک (transpostion) یان داگۆڕانی راسته‌قینه‌یه‌ک به راسته‌قینه‌یه‌کی‌تره. «شیکلۆفسکی» ده‌ڵێ: «به‌رده‌وام هونه‌ر له ڕاسته‌قینه دابڕاوه». به وته‌ی «تۆرترۆپ‌فڕای»: هیچ‌که‌س متمانه‌ی له‌سه‌تاسه‌دی به بابه‌تی کتێبه ئه‌ده‌بییه‌کان نییه.
شێوازی به‌رهه‌می ئه‌ده‌بی لادان له ڕێسای باوی زمانی ڕۆژانه و به‌رهه‌مه‌کانی‌تره. ئه‌و لادانه ده‌توانێ هه‌ڵسه‌نگێندرێ، شی بکرێته‌وه و شرۆڤه بکرێ. کاتێک له‌و دوو لایه‌نه‌ی خواره‌وه بدرێته به‌ر سرنج:
1. به‌دیهێنانی ئاڵ‌و‌گۆڕی له ڕواڵه‌تی زمانی ڕۆژانه‌دا(deformation)
2. جوانکارییه ئه‌ده‌بییه‌کان که ده‌بنه هۆی به‌دیهاتنی ئاشنایی‌سڕینه‌وه له ده‌قێکی ئه‌ده‌بی.

که‌سایه‌تییه‌کانی فۆرمالیسم: figures of speech ڕۆمه‌ن‌یاکوبسێن:
ـ ڕۆمه‌ن‌یاکوبسێن سه‌ره‌تا ئه‌ندامی بازنه‌ی زمانه‌وانی مۆسکۆ بوو. دواتر دوای ئه‌وه‌ی بزووتنه‌وه‌ی فۆرمالیسم له‌ناو ده‌چێ کۆچ ده‌کا بۆ (پیراگی چێکووسلوواکیا). دواتر ئه‌زموونی فۆرمالیستی گوازته‌وه بۆ وڵاتی ئه‌مریکا. زاراوه گرینگه‌کانی یاکوبسێن بریتین له:
1. بیردۆزی پێوه‌ندی زمانی: (بنێر ـ وه‌رگر ـ په‌یام ـ کۆدـ پێوه‌ند ـ ته‌نراو(بافت))
2. جێنشینی و هاونشینی (مه‌جاز ـ خوازه)...
شاعیران به‌ئانقه‌ست له ته‌وه‌ری جێنشینی و هاونشینی ده‌س‌وه‌رده‌ده‌ن.


دێیوید‌لاج:
ـ دێیوید‌لاج:« کورتکراوه‌ی بیردۆزی یاکوبسێن ئه‌وه‌یه که له هه‌ر شێوه‌یه‌ک له وتار‌دا بابه‌تێک پێوه‌ندی ده‌درێ به بابه‌تێکی‌تره‌وه. ئه‌و دوو بابه‌ته یا له لایه‌نێکه‌وه وه‌کوو یه‌کتری ده‌چن یان له‌په‌نا یه‌کتری هاونشین ده‌کرێن. که‌وابوو به بڕوای یاکوبسێن
هه‌موو جۆره‌کانی زمان یان بۆ لایه‌نی خوازه‌یی ده‌گه‌ڕێنه‌وه یان بۆ لایه‌نی مه‌جازی. بۆ وێنه رئالیست و به گشتی په‌خشان و داستان بۆ قوتبی مه‌جازی و رۆمانیسم و به گشتی شێعر بۆ قوتبی خوازه‌یی ده‌گه‌ڕێته‌وه».
ڕینی‌وێڵک:
ـ له باشی شێعر‌دا زیاتر جه‌خت له‌سه‌ر ئاهه‌نگ و موسیقی شێعر ده‌کات و چه‌مکی ئۆرکێسترێشن (orchestration) که کارتێکه‌ری گشتی شێعری له ئه‌ستۆیه له زاراوه‌کانی ئه‌و که‌سایه‌تییه‌ن.
ڤیکتۆر‌شیکلۆفسکی:
ـ (ڕاسانی وشه) به‌رهه‌می ئه‌و که‌سایه‌تییه‌. له بواری مێژووییه‌وه ئه‌و وتاره، (هونه‌ر وه‌کوو جوانکاری) وه‌کوو بنچینه‌ی فۆرمالیست دێته‌ ئه‌ژمار. له ڕوانگه‌ی شیکلۆ‌فسکی‌یه‌وه ئه‌ده‌بیات کۆمه‌ڵه ئامرازێکی (device) شێوازییه که له‌و‌دا به‌کار دێت و که‌ڵکی لێوه رده‌گیرێ.

وه‌ده‌رخستن(laying bare): ڕۆمان ده‌بێ فه‌ن و تێکنیکه‌کانی بۆ خوێنه‌ر وه‌ده‌رخات. هه‌رچه‌ن ئه‌و تایبه‌تمه‌ندییه به پێچه‌وانه‌ی بیری سوننه‌ته که پێیان وابوو هونه‌ر ده‌بێ جوانی و سه‌ناعاتی خۆی بشارێته‌وه(ars celare artem) ئه‌و زاراوه‌یه وێڕای زاراوه‌ی ئاشنایی‌سڕینه‌وه به وته‌ی «ڕامان‌سیلدێن» له به‌دیهاتنی چه‌مکی بێگانه‌سازی «بێرتۆڵت‌برێشت»دا کاریگه‌رییان بووه. به بڕوای شیکلۆفسکی ناوه‌ندی کاری هونه‌ری به‌دیهێنانی ئاڵ‌و‌گۆڕ له ڕاسته‌قینه دایه (deformation ofreality) یان به وته‌ی خۆی (making strange) «ویلیام ئێمپسۆن» شاگردی «ئی.ئی‌ڕیچاردز» به‌بێ ئه‌وه‌ی نێوی شیکلۆفسکی بێنێ ده‌ڵێ:«هونه‌ر دوژوار ده‌کات» و تێگه‌یشتن له‌و دوژوارییه کێشه‌یه‌کی هونه‌رییه.
یه‌کێکی‌تر له باسه‌کانی، باسێکه له‌باره‌ی (plot) ناوکی چیرۆک‌دا که به‌بڕوای وی ده‌بێته هۆی ئاشنایی‌سڕینه‌وه له چیرۆک‌دا (dfamilization) یانی تێگه‌یشتن له چیرۆک تووشی گرفتی کاتی ده‌کات.
میخاییل‌باختین به سرنجدان به باسه‌کانی شیکلۆ‌فسکی ده‌رباره‌ی (لیکۆژی وت‌و‌وێژ) چه‌مکی (نێوان‌ده‌قی) بنیات ده‌نێ.(intertextuality relationship)
ئه‌و ده‌قانه‌ی که بابه‌تی هاوبه‌شیان هه‌یه له هه‌موو کاتێک‌دا پێوه‌ندییان هه‌یه و وت‌و‌وێژ ده‌که‌ن. له وتاری (هونه‌ر به وێنه‌ی جوانکاری)دا شیکلۆ‌فسکی ده‌ڵێ: هه‌رچه‌نده ئاشنایی ئێمه له‌گه‌ڵ ئه‌ده‌بیاتی رابردوو زیاتر بێ زیاتر متمانه ده‌که‌ین که هیچ بابه‌ت و وێنه‌یه‌ک بێ‌سابیقه و تازه نییه. به‌ڵکو شێوه‌ی ده‌ربڕینه‌که‌ی جیاوازه. که‌وابوو کێشه‌که له زمان دایه یانی به‌شێکی زۆری داهێنان له شێوه‌ی ده‌ربڕین و به‌کار‌هێنانی زمان دایه.
که‌سانێکی له چه‌شنی بوریس ئاخێن‌باوم، بوریس‌توماشێفکی که وتارێکی له‌مه‌ڕ عه‌رووزه‌وه هه‌یه، یوری‌تینیانۆف، اوزیب‌بریک، وینۆ گرادۆف، ژیرمونسکی و ... له
که‌سایه‌تییه‌کانی‌تری فۆرمالیستن.
«به‌رهه‌می پێکه‌وه لکانی (مارکسیست ـ فۆرمالیست) که‌سانێکی وه‌کوو ویلۆشینۆف، باختین و وینۆ‌گرادۆفه».

فۆڕم:

به‌و کۆمه‌ڵه ماکانه‌ی که به‌گشتی ته‌نراوی (بافت) به‌رهه‌می ئه‌ده‌بی پێک‌دێنن فۆڕم ده‌وترێ. که‌وابوو (کێش، قافیه، نه‌بزۆک، بزۆک، بڕگه، شێوه‌کانی خه‌یاڵ، جوانکاری ئه‌ده‌بی، ڕوانگه‌ی دیتن، پلات و...) هه‌موویان به‌شێکی فۆڕمی به‌رهه‌می ئه‌ده‌بین. به‌و مه‌رجه‌ی هه‌رکام له‌وانه له پێکهاته یا ته‌نراوی به‌رهه‌می ئه‌ده‌بی‌دا ڕۆڵی خۆیان هه‌بێ. هیچ ماکێکی به‌رهه‌م نابێ زیادی بێ یان به وته‌ی ڕه‌خنه‌گران بێکار بێ. ده‌بێ بۆ ڕۆڵی هه‌رکام له‌و ماکانه ئاماژه بکرێ و ئه‌رکی جوانی‌ناسی ئه‌وان ڕوون کرێته‌وه.
هه‌ر ماکێکی ئه‌ده‌بی له کۆی نیزامی (system) ئه‌رک و کرده‌وه‌یه‌کی له ئه‌ستۆیه، به‌شێکه له فۆڕم. فۆڕمی نوێ بۆ ده‌ربڕینی ناوه‌رۆکی نوێ به‌دی‌نایه به‌ڵکو فۆڕمی نوێ دێ هه‌تا جێنشینی فۆڕمی کۆن بکرێ که به‌شێکی زۆری له وزه و تایبه‌تمه‌ندی جوانی‌ناسی خۆی له‌ده‌ست‌داوه. تینیانۆف ده‌ڵێ: «ئاڵ‌و‌گۆڕی ئه‌ده‌بیات و کێشه‌ی مێژووی ئه‌ده‌بی له‌ڕاستیدا هه‌ر کێشه‌ی جێنشینی فۆڕمه‌کانه».


ته‌نیا ده‌ق:
به‌رهه‌می ئه‌ده‌بی له ڕوانگه‌ی فۆرمالیسته‌کانه‌وه سه‌ربه‌خۆیه. به‌ته‌نیا ده‌ق ده‌توانێ کێشه‌کانی خۆی روون‌کاته‌وه. ده‌بێ بزانین به‌رهه‌مێکی ئه‌ده‌بی بۆ ئه‌ده‌بییه‌ و چ تایبه‌تمه‌ندییه‌ک بۆته هۆی ئه‌وه‌ی که نووسراوه‌یه‌ک ئه‌ده‌بی بێ. به‌رهه‌می ئه‌و بیردۆزییه به‌دیهاتنی قوتابخانه‌گه‌لێکی له چه‌شنی (ڕه‌خنه‌ی نوێ، قوتابخانه‌ی شیکاگۆ)یه که له‌وانیش‌دا جه‌خت هه‌ر له‌سه‌ر ده‌قی ئه‌ده‌بییه نه‌ک کێشه‌گه‌لی ده‌ره‌وه‌یی.

لادان له ڕێسا یان نۆڕم: (deviation from the norm)
زمانی ئه‌ده‌بی لادان له زمانی پێوه‌ره، که‌وابوو شێوازی ئه‌ده‌بی ده‌بێ له سۆنگه‌ی لادان و هاتنه‌ده‌رێ له‌و ڕێسایانه تاوتوێ بکرێ. ئه‌و لادانانه شیاوی وردبوونه‌وه و هه‌ڵسه‌نگاندنن. ئه‌و بابه‌ته یه‌کێک له گرینگترین بابه‌ته‌کانی فۆرمالیسته که ئه‌وڕۆکه بنچینه‌ی سه‌ره‌کی باسه‌کانی شێوازناسی ده‌گرێته‌خۆ. ئه‌و بابه‌ته به جۆره‌کانی «ده‌نگی، وشه‌یی، سێتاکسی و واتایی و ...» پۆلێن‌به‌ندی کراوه.

نامۆکردن، ئاشنایی‌سڕینه‌وه:
ئه‌رکی سه‌ره‌کی هونه‌ر به‌دیهێنانی ئاڵ‌و‌گۆڕ له ڕاسته‌قینه‌دایه. ئه‌رکی زمانی ئه‌ده‌بی ئه‌وه‌یه که خووی ئێمه له‌مه‌ڕ تێگه‌یشتن و هه‌ست‌کردنی ئێمه به‌که‌ڵک وه‌رگرتن له شێوه‌ی نامۆ و نائاسایی تێک‌بشکێنێ و هه‌ر له‌و تێکشکاندنه‌ش‌دایه که فۆڕمی (form) به‌رهه‌می ئه‌ده‌بی زه‌ق ده‌کرێته‌وه و خۆیا ده‌بێ. زۆربه‌ی دیارده جوانی‌ناسییه‌کان ئه‌ورۆکه بۆ ئێمه به هۆی به‌کارهێنانی زۆره‌وه ئاسایی بوونه‌وه و کاریگه‌ری خۆیان له‌ده‌ست داوه. به‌ڵام به نامۆ‌کردن ده‌توانین سه‌رله‌نوێ که‌ڵکیان لێوه‌رگرین. شیکلۆفسکی له‌و باره‌یه‌وه ده‌ڵێ :«ئه‌و که‌سانه‌ی له قه‌راغ ده‌ریا ده‌ژین گوێیان له ده‌نگی ده‌ریا نابێ ئه‌مه له‌کاتێک دایه که بۆ ئه‌و که‌سانه‌ی که تازه دێنه ئه‌وێ، ده‌نگی زه‌ریا ئاشکرایه». مه‌به‌ستی ئه‌وه‌یه که زۆربه‌ی ماکه کۆنه ئه‌ده‌بییه‌کان چ دیارده‌ی جوانی و چ عه‌رووزی و چ به‌یانی و... بۆی هه‌یه ئه‌وڕۆکه بۆ ئێمه ئاسایی بووبێته‌وه.
«ویلیام‌ئێمبسۆن» له کتێبی حه‌وت‌جۆر‌ئاڵۆزی (ئێبهام)دا ده‌ڵێ:«هونه‌ر دوژوار ده‌کاته‌وه، تێگه‌یشتن له‌و دوژوارییه و له‌نگه‌ر گرتن له‌سه‌ر ئه‌وه که سه‌رچاوه‌ی چێژ و ئه‌زموونی جوانی ناسییه».
ئه‌وڕۆکه له‌بری زاراوه‌ی نامۆکردن (defamiliarization) زاراوه‌ی ئاشنا‌یی‌سڕینه‌وه بره‌وی په‌یدا کردووه. هونه‌ر خوویه‌کانی ده‌گۆڕێ و ئاشناکان نامۆ ده‌کاته‌وه.

شێوه‌کانی ئاشنایی‌سڕینه‌وه:
1. مه‌جاز، خوازه، کینایه: لادانی وشه‌کان له واتای سه‌ره‌کی. شیکلۆفسکی ده‌ڵێ: «یه‌کێک له شێوه‌کانی ئاشنایی‌سڕینه‌وه ئه‌وه‌یه نێوی شته‌کان نه‌به‌ین به‌ڵکو ئه‌وان به جۆرێک پێناسه بکه‌ین که وه‌کوو ئه‌وه وابێ بۆ یه‌که‌م‌جار ده‌یانبینین.
2. جوانکاری ئه‌ده‌بی.
3. پێناسه‌ی سه‌رله‌نوێ: به گێڕانه‌وه‌یه‌کی نوێ یان ئاراسته‌کردنی وێنه‌ی نوێ.
4. ده‌ستێوه‌ردان له ته‌وه‌ری هاونشینی: هه‌ر جۆره ده‌ستکاری له پێوه‌ندی ئاسۆیی وشه‌کان پێکه‌وه.

مۆسیقا:
(ئوزیب‌بریک) جه‌خت له‌سه‌ر دووپاته‌کردنه‌وه‌ی ده‌نگه‌کان له شێعر‌دا ده‌کات.
.(sound repetition) دواتر (ڕینه‌وێڵک) وتی که کارتێکه‌ری سه‌ره‌کی شێعر له‌ئه‌ستۆی ئاهه‌نگه‌که‌یه‌تی یان (ئۆرکێسترێشێن)(orchestration) و به کورتی په‌یامی شێعر هه‌ر ئۆرکێسترێشێنه. مۆکاروفسکی له سه‌ر ئه‌و بڕوایه بوو که له نێوان شێعر و په‌خشان‌دا جیاوازییه‌کی ئه‌وتۆ نییه، به‌ڵام شێعر سیستماتیک‌تر و سه‌قامگیرتر له په‌خشانه. به‌گشتی جیاوازی ئه‌و دوانه له کێش و ڕاده‌ی ئاهه‌نگی‌بوونی ئه‌وان دایه. ئه‌وان هه‌روه‌ها زاراوه‌ی (euply) یانی (ده‌نگ‌خۆش)یان گه‌ڵاڵه کرد.

زه‌ق کردنه‌وه: foregroanding
forefrounding به واتای ڕواڵه‌ت و پێشه‌وه به قیاسی background به واتای زه‌مینه و پشت و دواوه سازکراوه که لێره‌دا گه‌ڵاڵه‌ی زمانی ئاساییه. فۆرگراندینگ لادانی به‌رچاو له زمانی ئاسایی ڕۆژانه‌یه. (هاڵیدێی) زمانناسی به‌ناوبانگ له پێناسه‌ی ئه‌و زاراوه‌یه‌دا ده‌ڵێ:«ئه‌و زه‌ق‌کردنه‌وه‌یه‌ی کاریگه‌ر بێ و خوێنه‌ر داچڵه‌کێنێ». هه‌ر به‌و شێوه زمان‌ناسێکی‌تر به ناوی (لیچ) زه‌ق‌کردنه‌وه ئاوا پێناسه ده‌کات.
(Artistically motivated deviation) یانی لادان و سه‌رپێچی هونه‌رمه‌ندانه، لادانێک که ئه‌نگیزه‌ی هونه‌ری تێدابێ.
له قوتابخانه‌ی (پێراگ)دا ڕۆڵی (function)ی هونه‌ری له گره‌وی فۆرگراندینگ دایه. چونکوو به بڕوای ئه‌وان زمان، ساکار و ڕه‌وان یان به ناو خودکاره و له بنه‌ڕه‌ت‌دا سرنجی که‌س بۆ خۆی ڕاناکێشێ. هه‌ر بۆیه له سه‌ری له‌نگه‌ر ناگرین. فۆرگراندینگ ده‌بێته هۆی ڕاوه‌ستانی ڕه‌وان‌بوون .de_automatizationیانی وشه و ده‌سته‌واژه‌ی له‌په‌ڕتاو و نامۆ و به‌رجه‌سته له ڕه‌وتی خوودکاری زمان‌دا مه‌ودا به‌دیدێنن و به وته‌ی یاکوبسین (parazit) که‌وابوو ده‌بێته هۆی سرنجی خوێنه‌ر. له لایه‌کی‌تریش ئه‌و ته‌مهیدانه ده‌بێته هۆی ئه‌وه‌ی، ئه‌و وزه‌ پێش‌بینییه‌ی که له خوێنه‌ر دایه و بێ‌تام بووه تا ڕاده‌یه‌کی زۆر له سستی بدات. فۆرگراندینگ گرینگترین جۆری لادان له زمانی ئاساییه و ده‌بێته هۆی ئه‌وه‌ی وتار له چنگ کلێشه‌بوون و دووپات‌بوونه‌وه نه‌جات بدات و سرنجی خوێنه‌ر له (what is said?) بۆ بابه‌ت یانی (what is it said?) یا تکنیک و شێوه‌ی ده‌ربڕین و خودی زمان که بابه‌تی ئه‌ده‌بیاته ڕاده‌کێشێ. هه‌ر بۆیه له ڕۆژکاری ئه‌وڕۆدا ئه‌و زانایانه‌ی له ڕوانگه‌ی زمان‌ناسییه‌وه ده‌ڕواننه به‌رهه‌می ئه‌ده‌بی فۆرگراندینگ وه‌کوو بنه‌مای شێوازی ئه‌ده‌بی ده‌خه‌نه به‌ر سرنج. له‌ڕاستیدا فۆرگراندینگ یه‌کێک له گرینگ‌ترین ماکه‌کانی پێکهاته‌ی ئه‌ده‌بییه. چونکوو:
1. له هه‌موو وتارێکی ئه‌ده‌بی‌دا فۆراندینگ به‌رچاو ناکه‌وێ.
2. هه‌میشه لادان فۆرگراندینگ نییه.
3. باسی فۆرگراندینگ هه‌ر بۆ شێعر و به‌شی زمان نییه و جاری‌واش هه‌یه له چیرۆکیش‌دا له بواری بابه‌ت و که‌سایه‌تی و توکمی داستانییه‌وه ده‌کرێ به شوێن فۆرگراندینگ بگه‌ڕێین.
به وته‌ی لیچ فۆرگراندینگ به دوو شێوه دێته‌دی.
1. لادان له ڕێسا(deviation): له ئاستی ده‌نگ، وشه، سینتاکس، واتایی و... و زۆرجار له بواری به‌دیعی واتایی و شێعر‌دا.
2. زیاد‌کردنی ڕێسا (extra regularity):که زۆربه‌ی کات له بواری به‌دیعی له‌فزی دایه و نه‌زم (به واتا نه‌ریتییه‌که‌ی) ساز ده‌کات. له‌ڕاستیدا زۆرجار ڕێساگه‌لێک به‌سه‌ر زمانی ئاسایی ئاخافتنی دا زیاد ده‌کات. «زمان ڕێسا وه‌رده‌گرێ».

چه‌ن خاڵی جێی سرنج:
ئا. نیشان‌دانی فۆرگراندینگ له سه‌ر بنه‌مای زمانی ئاخافتنی ئه‌وڕۆیه و زمانی کۆن بۆ ئێمه به شێوه‌ی خودکار فۆرگراندینگه.
ب. زۆرجار به‌شێوه‌ی ئاگایانه و جاری‌واش هه‌یه شێوه‌ی نائاگایانه به‌کار دێت. بابه‌تی یه‌که‌م بۆ شاعیرانی به‌ئه‌زموونه و بابه‌تی دووهه‌م بۆ شاعیرانی ده‌ره‌جه دوو و بێ‌ئه‌زموونه.
ج. به‌شێوه‌ی سه‌ڵت و یه‌کجاری فۆرگراندینگ ناتوانێ وه‌کوو بنه‌مای شێوازی ئه‌ده‌بی بناسرێ. چونکو هێندێک له شاکاره ئه‌ده‌بییه‌کان ئه‌و تایبه‌تمه‌ندییه‌یان نییه.
د. هه‌موو لادانێک فۆرگراندینگ نییه.
ه. فۆرگراندینگ له بواری واتا‌شه‌وه بوونی هه‌یه.
ئه‌ده‌بییه‌ت: literariness / poeticalness
کاتێک دوو ده‌قی ئه‌ده‌بی و نائه‌ده‌بی به‌یه‌که‌وه هه‌ڵده‌سه‌نگێنین، جیاوازی ئه‌و دوانه ده‌توانرێ وه‌کوو (ئه‌ده‌بییه‌ت) پێناسه بکرێت. دیاری کردنی ئه‌ده‌بییه‌تی ده‌ق به‌سرنجدان به زانستی ئه‌ده‌بی مه‌یسه‌ر ده‌بێ. به‌بڕوای تینیانۆف ئه‌ده‌بیات کاتێک زانسته‌ که بابه‌تی به‌رباسی ئه‌ده‌بییه‌تی که‌لام بێ. یاکوبسین ده‌ڵێ:«بابه‌تی ئه‌ده‌بیات باس له ئه‌ده‌بی‌بوونی ده‌قه‌که‌یه».
زانستی ئه‌ده‌بی:
بابه‌ته‌کانی زانستی ئه‌ده‌بیات جۆراوجۆر و به‌ستێنه‌که‌ی له به‌لاغه‌ته‌وه هه‌تا شێواز و ڕه‌خنه‌ی ئه‌ه‌بی و جۆره‌کانی ئه‌ده‌بی ده‌گرێته‌خۆ.

چیرۆک و ناوکی چیرۆک:
ئا. چیرۆک تێگه‌یشتنی گشتییه، به نیسبه‌ت هه‌موو گێڕانه‌وه چ ئه‌و ڕووداوانه‌ی باسیان لێوه‌ده‌کرێ چ ئه‌وانه‌ی باسیان لێوه‌ناکرێ. به‌ڵام ناوکی چیرۆک ئه‌و به‌شه‌یه که نووسه‌ر هه‌ڵیبژاردووه و ده‌یگێڕێته‌وه. مه‌ودای کاتی زۆری هه‌یه که ده‌بێ به هۆی خوێنه‌ره‌وه پڕ بکرێته‌وه و ڕووداوه‌کان به‌یه‌که‌وه گرێ داته‌وه.
ب. خوێنه‌ر له ناوکی چیرۆکه‌وه ده‌چێ بۆ لای چیرۆک و لێی تێده‌گا.
داستان له زه‌ین دایه و له‌ناخدا هه‌ڵگره، به‌ڵام ناوکی چیرۆک عه‌ینییه‌ و به کرده‌وه گێڕدراوه‌ته‌وه.
ج. ناوکی داستانی ماکێکه بۆ تۆژینه‌وه و بیچم‌گرتنی چیرۆک، که‌وابوو ده‌کرێ ناوکی چیرۆکه‌کان پۆلێن‌به‌ندی بکرێن چونکوو له‌ئارادان به‌ڵام خودی چیرۆکه‌کان پۆلێن‌به‌ندی ناکرێن چونکه به هه‌زاران شێوه بوونیان هه‌یه.
د. ناوک لێکدانه‌وه‌ی درێژه‌ی ڕووداوه‌کانه، داستان به‌سه‌رهاتی ئینتزاعییه.
ه. ناوک لایه‌نی ئه‌ده‌بییه و چیرۆک هه‌وێن و ماکی له‌کڵ‌ده‌رنه‌هاتوو.
و. له ڕوانگه‌ی فۆڕمالیسته‌کانه‌وه ناوکی چیرۆک ده‌بێ وێڕای ئاشنایی‌سڕینه‌وه بێ. تۆماشێفسکی به چکۆله‌ترین به‌شی ناوکی داستانی ده‌ڵێ "موتیف" و به بڕوای ئه‌و دوو جۆره موتیف هه‌یه:
1. موتیفی ئازاد(free): بۆ داستان پێویست نییه. به‌ڵکوو لایه‌نی ئه‌ده‌بی و هونه‌ری چیرۆک به‌ده‌سته‌وه ده‌دا.
2. موتیفی پێوه‌ندی‌دار(bound): بۆ چیرۆک پێویسته.


سه‌رچاوه‌:
کتێبی ره‌خنه‌ی ئه‌ده‌بی/سیرووس شه‌میسا/به‌شی فۆرمالیسم
منم، شاعیری ژنانی چاوه‌ڕوان
که‌ڵکه‌ڵه‌ی له‌ چاپدانی کتێبی دووهه‌میه‌تی و بێقه‌راریه‌که‌ی له‌و ساتانه‌ ده‌چێ که‌ هوروژمی وشه‌ دایئه‌گرێ
.ره‌نگه‌ له‌ پڕ کارترینی شاعیرانیکوردستانی رۆژهه‌ڵات بێ که‌ زۆر شێلگیرانه‌ ده‌یهه‌وێ جوغرافیایه‌کی سه‌ربه‌خۆ
بۆ واتا سه‌رچڵه‌کانی ئه‌ندێشه‌ی ده‌سته‌به‌ر بکات
یوونس ره‌زایی شاعیری "شینترین به‌تاڵ" و "منم شاعیری ژنانی چاوه‌ڕوان"ئه‌م سێ شێعره‌ییم له‌ دیوانه‌که‌ی
. به‌رده‌ستی " منم شاعیری ژنانی چاوه‌ڕوان"هه‌ڵبژارد
منم شاعیری ژنانی چاوه‌ڕوان


پیاوتر له دار… به ریشاژۆی په‌نجه‌ره‌ت دا… رووناك
راكشاوتر له شه‌قام… به ئاژاوه‌ی چاوت دا … تاریك
عاشق‌تر له هه‌ور… به ته‌نیاییت دا .

منم پیاوی عاشقی راكشاو … له‌و دێڕه‌‌دا كه شێعره‌
منم په‌نجه‌ره‌ی ئاژاوه … له‌و عیشقه‌دا كه ته‌نیا
منم شاعیری ته‌نیایی هه‌ور …
له‌و ئاژاوه‌ی شه‌قامه‌دا… كه رووناك

بخوێنه‌وه سێ شێعری من كه پێكه‌وه هه‌ورانه به سه‌رتانا…
بنووسنه‌وه سێ دێڕی دوایی ئه‌وین …كه سپی سپی چاوه‌ڕوان
ئێوه‌ن پیاوانی راكشاو له سێ شێعری ناته‌واوی عاشقێك‌دا…
1
شین‌تر له‌جوامێری باران
به‌هارانه له ئامێزم‌دا دارستان
ئه‌ی شێعری سه‌ره‌تای ئاژاوه
بنووسرێوه به رووحمدا
ته‌نانه‌ت ئه‌گه‌ر سه‌روایه‌ك
بۆ ته‌نیاییم
دێڕێك بۆ سه‌ره‌تام.
بارانی جوامێری ئامێزم
سه‌روایه‌ك بۆ سه‌ره‌تات
دێڕێك بۆ هه‌مووت
ئه‌ی ناته‌واوتر شێعر
ماڵئاوا
2
سپی‌تر له جه‌ساره‌تی ئاو
كه هه‌ور
چیها گه‌ڵا ئه‌چرێ بۆچركه‌یه‌ك ته‌مه‌ن
تا ناته‌واوی جوامێری سه‌روایه‌ك
كه ته‌مه‌نی جه‌ساره‌تی شه‌قام…
منم شاعیری ژنانی چاوه‌ڕوان.
3
سوورتر له مێهره‌بانی ئاژاوه
چۆڕانه‌وه‌ی ته‌نیایی وشه‌ی تاریكیم
وه‌ك سه‌روای بولێڵی ترس .
ریشاژۆی پیاوێك به ته‌نیایی دا
بچڕه
راكشاوتر له وشه…
تا ئاژاوه..
….
------------------------------------------------

كتێبه‌كان ـ جوانیت بله‌وه‌ڕن یا رووناك
سه‌گه‌كان پاكیت بوه‌ڕن یا به‌هار
پاسه‌وانه‌كان ـ بوه‌ستنه‌وه به چرا راهنومای چاوی ره‌شته‌وه…
به له‌شته‌وه
شوشه‌كان ساتێ ناسكتر
به چاوته‌وه
جیهان زه‌مانی له چكۆله بوونه‌وه‌دا.

پاسه‌وانه‌كان ده‌وه‌ڕن به شوشه‌كانی ـ پاك
كه هه‌ر ئه‌و دیوی جوانییان
له هه‌ناودا خه‌زانه

سه‌گه‌كان جوانیت ده‌له‌وه‌ڕن به ته‌نیا
كه تێر نابێ زه‌مانێ له خودایه‌ك
كه به‌رده‌وام
به موعجیزه‌ی جوانی‌یه‌وه
یه‌زدان و
سه‌ما…

كتێبه‌كان به له‌شته‌وه ده‌ستپێده‌كه‌ن و
نووسراو
كه خوێندنه‌وه‌ی كتێبێك له هه‌میشه
هه‌میشه هه‌ر تینوێتیم دنه ده‌دا و
سووتان

سه‌گه‌كانم به كتێبی پاسه‌وانێكه‌وه ده‌مرێنم
كه شوشه‌كانی چاوت ترساوه
له ـ وه‌ڕینی
دژواریم.






«گاڵته‌یه‌ك نازڵ بوو له ئاگر»


بارانێك له ناخی ئه‌ویندا هه‌میشه داگیرسا و
پرسه‌یه‌ك بۆ ئارامشی جوانی له ده‌سته‌كانی
كانی‌دا
چۆڕه
چۆڕ…
كیژی من! به رازی ده‌نگت دا زمانم ده‌دره‌وشێ
به رازی مه‌مكت دا
كه خودا
تنۆكێك خیلقه‌تی پیرۆزه.
… كه ئایه‌ت ده‌بارێ
تا هێمای كچێنیت نازڵ بێ.

تنۆكێك كچێنیت ده‌بارێ و
به رازی ئه‌ویندا زمانم داگیرساو
به زاری كانی‌دا
ئارامش به ناخی خیلقه‌ت دا
نازڵ بوو…

كچی من! له ده‌ستی خوداوه پیرۆزه ئه‌وینت
كه هێمای پرسه‌یه‌ك له له‌شما
كه مه‌رگی ته‌نیاییم
هه‌تا تۆ…

ئامێزت هه‌میشه هێمایه‌ك له جوانی و له ئاگر
من به كاتی پیرۆز
نازڵ بووم به ده‌قی كراوه‌ی گاڵته‌یه‌ك له ناختا
من شاعیر
به ره‌مزی مانه‌وه و ئایه‌تێك له شێتی بڵێسه…

خاتوونی ته‌ته‌هوو
به‌ لێواری ته‌ته‌هوو دا
تیژ تێده‌په‌ڕی
شانه‌کانی بۆنی گرتبوو
بۆنی ئه‌و باخچه‌یه‌ی...
ــ ئه‌مشه‌و هه‌موو شتێک بۆنی گوڵی منداری گرتووه‌
هه‌موو شتێک بۆنی که‌لاکی حه‌سره‌تی لێوه‌ دێ"
من نازانم ئه‌و ده‌ڵێ...


گوتم به‌ خێر هاتی
ئێره‌ خه‌ڵوه‌تی باده‌ و بێزاری منه‌
گوتت: ئه‌م ره‌هه‌نده‌ ژه‌نگی دڕدۆنگیه‌کی بزری لێ نیشتووه‌
گوتم:به‌ڵام ماڵه‌که‌م کونجێکی...
گوتت: خه‌ڵوه‌تت بۆنی باخچه‌یه‌کی تۆپیوی لێوه‌ دێ
که‌ سێروویه‌کی شه‌که‌ت رۆژێ ده‌سته‌کانی خۆی تیا ناشت
بۆ ئه‌وه‌ی سه‌وز ببێ


وای گوت و به‌ لێواری ته‌ته‌هوو دا تێپه‌ڕی
وه‌ک تێپه‌ڕینی بریقه‌یه‌ک به‌ سه‌ر لێوی شمشێرێکی ناو دیوانی شاعیرێکی قه‌دیمی...
رامان سۆفی سوڵتانی

سواره‌ ئیلخانیزاده‌ له‌ که‌ناره‌‌ گۆماناویه‌کانی تۆ ده‌ریامیدا-به‌شی 1
رامان سۆفی سۆڵتانی*
پۆلێک هاو‌ڕێی گیانی گیانی بوون،له‌ سه‌فه‌ری پڕ کاره‌ساتی یه‌ک باوه‌ڕی سه‌وز و نوێوه‌ ده‌گه‌ڕانه‌وه‌،له‌ چایخانه‌ و په‌ناو په‌سێره‌کان ده‌گه‌یشتن به‌ یه‌ک و به‌ چاو له‌ یه‌کیان ده‌گه‌یاند:"هاوڕێ شتی تازه‌ چیت نووسیوه‌؟"هه‌رکامه‌یان که‌ زاری ده‌کرده‌وه‌ پۆلێ سۆز و چریکه‌ی تازه‌ له‌ قورگیه‌وه‌ هه‌ڵده‌ڕژا.باڵیان به‌ سه‌ر یه‌کتر دا ده‌گرت و تا شه‌که‌ت ده‌بوون شێعره‌ خه‌ماویه‌کانیان به‌ گوێی یه‌کتردا ده‌چرپاند.ئایه‌ته‌کانی په‌راوی دڵیان هه‌ر له‌وێوه‌ په‌ره‌وازه‌ ده‌بوون و به‌ شه‌قه‌ی باڵ و گمه‌ و جریوه‌یه‌کی به‌یده‌ست،بێده‌نگی ئه‌ندێشه‌و هزری چاو ترسێن کراویان ده‌شکاند.ک
له‌ گۆرانیه‌کانیان داهه‌میشه‌ ئاسمانێکی تازه‌ وچیا و شارو ...ی ده‌سته‌مۆ نه‌کراو هه‌ڵپه‌یان بوو; ؛
"عه‌لی حه‌سه‌نیانی"،"سواره‌ ئیلخانی زاده‌"و "فاتح شێخولئیسلامی- چاوه‌-" ئه‌و ده‌نگه‌ ده‌گمه‌نانه‌ بوون باڵیان کێشا و زیاتر به‌رز بوونه‌وه‌.؛
به‌ڵام دیسان هومێدی فێره‌ سه‌رڕه‌وی سواره‌ شێت تر له‌وه‌ بوو به‌م ساکاریه‌ داکه‌وێ.ک
با – لاوژه‌ی به‌ شێعری پاراوی ئه‌و ده‌گێڕا.شێعری ئه‌و که‌" عه‌تری زاری کچ و خه‌می خاکی پێوه‌ بوو"،له‌ هه‌ر دڵێکدا چرایه‌کی دا ده‌گیرساند و یادگارێکی به‌ جێ‌ده‌هێشت. که‌شکۆڵه‌که‌ی به‌ شان داده‌دا و هاواری ده‌کرد:دزێوییه‌کان هه‌نگاوتان پێ شل نه‌کات "هه‌تا هه‌تایه‌ ده‌وری جوانیه‌"؛

هه‌میشه‌ وا بوو، له‌ کن ئه‌و تێپه‌ڕینی کاته‌کان،باوه‌شێک مزگێنی سه‌وز و سووری له‌ دوای خۆی به‌ جێ ده‌هێشت و له‌' حه‌نجه‌ره‌ی تۆز لێ نیشتووی زه‌مانه‌وه‌ گوێی له‌ زه‌مزه‌مه‌ی خیزه‌ وده‌کانی کانی ده‌گرت."؛

باوه‌شی پڕ بوو له‌و سۆزه‌ سێحراویانه‌وبه به‌ر چاوه‌ چنۆکه‌کانی ده‌سه‌ڵاته‌وه‌ ده‌یهێنان،‌به‌شکه‌ بیگه‌یه‌نێته‌ هه‌رێ‌می مانه‌وه‌.به‌ڵام مخابن ده‌ستی نگریسی ئه‌جه‌ل به‌ر له‌وه‌ی ئه‌م "شه‌نگه‌سوار"ه‌ گه‌روو پر له‌ چریکه‌ و نه‌غمه‌یه‌ بگاته‌ هه‌واری پێگه‌ییشتنێک که‌ خۆیی دوارۆژ له‌ به‌ر چاویان بوو،سه‌ری پێنایه‌وه‌.سواره‌ ده‌نگێکی سه‌ربه‌خۆو تازه‌ بوو.له‌ ده‌وری دووهه‌می تازه‌بوونه‌وه‌ی شێعری کوردیدا(دوای مسته‌فا شه‌وقی، سه‌یفولقوزات،خاڵه‌مین،هێمن وهه‌ژار،ئاڵای پێشه‌نگایه‌تی نوێ کردنه‌وه‌ی شێعری کوردی هه‌ڵگرت و شه‌کاندیه‌وه‌. حاشا له‌وه‌ ناکرێ شاعیرانێکی تر له‌م به‌ستێنه‌دا کارتێکردنیان له‌ سه‌ر سواره‌ هه‌بووه‌،دیاره‌ هیچ ده‌قێک به‌ بێ ئاوڕدانه‌وه‌ له‌ به‌رهه‌مه‌کانی به‌ر له‌ خۆی نایاته‌ به‌رهه‌م.به‌ڵام له‌ گه‌ڵ ئه‌مه‌دا ده‌نگی سواره‌ هه‌ر هی سواره‌ بوو. ته‌نیا که‌سێک بوو له‌ ناو ده‌سته‌ هاواڵانی خۆی دا پشکووت و هه‌وڵی ئازایانه‌ی دا بۆ گه‌شتن به‌ لووتکه‌.ناوی سواره‌ ده‌گه‌ڵ "شار"،"کچیبه‌یان"،"خه‌وه‌به‌ردینه‌"،"شه‌نگه‌سوار"،"هه‌ڵۆ"و"سروه‌ی به‌یان"داواتایه‌کی گه‌ش و دڵبزوێنی کردبوه‌ به‌ر خۆی و په‌رژینی دڵه‌کانی ده‌به‌زاند و هێلانه‌ی تیا ده‌کردن.ده‌گه‌ڵ ئه‌مه‌ش دا شێعری سواره‌ پڕش و بڵاو وچاپ نه‌کراو له‌ ناو جه‌ماوه‌ر دا ده‌هات و ده‌چوو.دوور نیه‌ له‌م چه‌ند ساڵه‌ی دوای مه‌رگی سواره‌دا زۆر شوێنی شێعره‌کانی ده‌ستیان تێوه‌ر درابێ.یان که‌م و زیاد کرابن.دیاره‌ جیاوازی نێوان نوسخه‌ جیاجیاکانی شێعری ئه‌و، به‌ڵگه‌یه‌که‌ بۆ ئه‌م وته‌یه‌م.؛

"تۆ ده‌ریامی" یه‌کێک له‌و شێعره‌ به‌رزانه‌یه‌ له‌ خوێندنه‌وه‌یه‌کی جوانی ناسانه‌ی شێعردا سه‌رنجی کابرای خوێنه‌ر بۆ ئه‌م گۆمانه‌ راده‌کێشێ" ره‌نگه‌ ئه‌مه‌ش یه‌کێک بێ له‌و شێعرانه‌ی سواره‌ که‌ ده‌ستی تێوه‌ردرابێ و وه‌ک خۆی نه‌گه‌ییشتبێته‌ ده‌ستی ئێمه‌." [- دیاره‌ من بۆ سه‌لماندنی ئه‌م قسه‌یه‌ پشتم به‌ هیچ به‌ڵگه‌یه‌کی مێژووی نه‌به‌ستووه‌.ته‌نیا له‌ رۆچنه‌ی خوێندنه‌وه‌ی ستاتیکایی شێعره‌وه‌ جه‌خت له‌ سه‌ر ئه‌و مابه‌سته‌ ده‌که‌م و به‌س.]؛

له‌ بابه‌ت پێکهاته‌ و زمانه‌وه‌ چاوازتری ده‌نواند له‌ شێعره‌ سه‌رکه‌وتوه‌کانی تری،هه‌رچه‌ند شانبه‌شانی شێعره‌ به‌رزه‌کانی به‌ سه‌ر زارانه‌وه‌ بوون و ده‌مه‌ته‌قێی له‌ سه‌ر بووه‌.؛

"تۆ ده‌ریامی" وتووێژێکی شێعریه‌ له‌نێوان کوڕو کچێکی هه‌ستیاردا،هه‌رله‌ روانینی یه‌که‌مه‌وه‌ دیاره‌ له‌ دوو هه‌نگاو دا داڕێژراوه‌.ک

ئـ - رازونیازی کوڕه‌ دڵداربۆده‌زگیرانه‌که‌ی

بـ - وڵامی ده‌زگیرانی کوڕه‌که‌

له‌ هه‌نگاوی یه‌که‌مدا-رازونیازی کوڕه‌ دڵداره‌که‌

که‌ ئه‌ویش له‌ ناو خۆی دا ده‌بێته‌ دوو به‌ش

1.ده‌ربڕینێکی تاریفیه‌ له‌ شه‌نگی دڵداره‌که‌ی به‌ شێوه‌یه‌کی ته‌واو رۆمانسیانه‌.ک

2.له‌ نه‌کاو ده‌چێته‌ سه‌ر رئالیستێکی شۆڕشگێڕانه‌ روانێکی پیرۆز وماته‌ماویه‌ له‌ ئێستاوه‌ بۆ دوا ڕۆژ.ک

شاعیر خیاڵاوی روو ده‌کاته‌ دڵداره‌که‌ی،ده‌مێک له‌ گۆمی روانینیدا نوقم ده‌بێ و ساتێ له‌ ده‌شتی ئه‌په‌ڕ نادیاری خۆشویستنی دا بێ وچان هه‌نگاو ده‌نێ.هه‌رچی ده‌کا بۆی که‌وی نابێت و بۆی ناچێته‌ نێو دوو توێی شێعره‌کانی.ک

تۆده‌ریامی به‌ روانینی دوو چاوی شینی بێ بنت

به‌خاوێنیت به‌ ئارامیت

تۆده‌ریامی

به‌ شه‌پۆلی له‌نجه‌و لارت

به‌ شه‌نگه‌ ژنیت

به‌ سامیت تۆ ده‌شتی ئه‌و په‌ڕ نادیاری

بۆ چۆڵ بڕێ له‌ پێ که‌وتوو

تاپۆی شاری

تۆ روح سووکی وه‌ک خه‌ونی خۆش

وه‌ک هه‌ناسه‌

جێناگری

له‌ توێی شێعرا چه‌شنی تاسه‌

هیوای تینوێتی رێبواری

تۆ شۆڕه‌بی ناو شۆره‌کاتێکی گه‌رمی

له‌ به‌ر نیگای تاسه‌باری ئه‌ویندارا

خۆ داپۆشیو به‌ لک و پۆو که‌زیه‌ی شه‌رمی
سواره‌ ئیلخانیزاده‌ له‌ دورگه‌ گۆماناویه‌کانی تۆ ده‌ریامی دا-به‌شی2

رامان سۆفی سوڵتانی*
به‌ڵام ئه‌ی کیژ ئه‌ی چاو نه‌رم...؛
‌به‌ وشه‌ی"به‌ڵام"به‌شی دووهه‌می شێعره‌که‌ ده‌ست پێده‌کات.ئه‌م به‌شه‌ش هه‌ر ره‌نگدانه‌وه‌ی خه‌می پیرۆزی دڵداره‌ به‌ڵام به‌ شێوه‌یه‌کی دیکه‌.ئه‌مجار له‌ خه‌سته‌خانه‌ی خه‌مه‌که‌یدا خه‌می بریندار بوونی گه‌نجێک گینگڵی پێده‌دا که‌ له‌شه‌ ناسکه‌که‌ی کردۆته‌ شووره‌و قه‌ڵغان بۆ به‌ر گری کردن له‌ هاتنی داگیرکه‌رانی خاکه‌که‌ی.؛

خه‌می ئه‌و هه‌ر به‌وه‌نده‌ نابڕێته‌وه‌.به‌ڵکوو کڵپه‌ی خه‌مێکی دیش خه‌ریکه‌ ده‌یسووتێنێ،ئه‌ویش توانج و سه‌رکۆنه‌ی ئازیزه‌که‌یه‌تی،گڕی سووتێنه‌ری روانینی مه‌زلوومانه‌ی خۆشه‌ویسته‌که‌یه‌تی که‌ نوێنگه‌ی ژان وهاواری ئازیز کوژراوانه‌.؛

به‌ڵام ئه‌ی کیژ،ئه‌ی چاو نه‌رم/ئه‌ی خه‌نجه‌ری تۆڵه‌ی رق تیژ/ئه‌مڕۆ من له‌ خه‌سته‌خانه‌م/نه‌ وشیارم نه‌ له‌ سه‌ر خۆ/لایه‌کی بیرم لای ئه‌و گه‌نجه‌یه‌/به‌ ده‌می برین پێکه‌نی/به‌ شووره‌ی وه‌ک پۆڵای له‌شی/رێگای چه‌کمه‌ی سووری خوێن و/ده‌ستی ره‌شی به‌عسی ته‌نی/لایه‌کی بیریشم لای تۆ/

نا ئه‌ی هه‌نیه‌ت وه‌ک مانگه‌ شه‌و/نا ده‌ریای مه‌ندی چاو به‌خه‌و/گڕی ئاخ به‌رمه‌ده‌ گیانم/به‌ نیگای ئاشنای لێ کوژراوان مه‌متاسێنه‌/خۆم زامارم به‌ خوێی توانج مامکولێنه‌وه‌،مه‌مسووتێنه‌/مه‌ڵێ خۆزگه‌ ده‌زگیرانم/پاڵپشتی ژیانم بمردایه‌....؛

سه‌ره‌ڕای ئه‌م نیشتمانپه‌روه‌ریه‌ و ئه‌م هه‌سته‌ پڕ له‌ خۆشه‌ویستیه‌ دیسان کچی "تۆ ده‌ریامی"ده‌نگی سکاڵای هه‌ڵده‌بڕێته‌وه‌ و ده‌ڵێ:هه‌ر چه‌نده‌ سکاڵای ئه‌وینداری خۆشه‌،به‌ڵام له‌ وه‌ها بارودۆخێکی ئه‌سته‌مدا که‌ سات به‌ سات خه‌ریکه‌ گڕو کڵپه‌ی سته‌م له‌ خاکه‌که‌ماندا ته‌شه‌نه‌ ده‌کات و دڵی دایکان هه‌ڵده‌قرچێنێ،خه‌ریکه‌ داروبه‌ردی وڵات له‌ ژێر بۆمبه‌ سووتێنه‌ره‌کاندا ده‌بنه‌ خه‌ڵووز،کوفره‌ بۆ تۆ بڵێی من بیرم له‌لای تۆی دڵدار و خۆشه‌ویستمه‌.کچی ئازا رازی نابێ بڵێ له‌ دوای ئه‌و ده‌زگیرانه‌که‌ی ره‌نجه‌ڕۆ ده‌بێ.چونکه‌ ئه‌وئیتر نووێنه‌ری کچێکی ئازا و زانا و رووناکبیره‌،که‌ به‌ ته‌نیاش ده‌توانێ هه‌وڵ بدات.ئه‌و کوژران له‌و خه‌باته‌دا نه‌ک به‌ ره‌نجه‌ڕۆیی نازانێ،به‌ڵکوو به‌ شانازیه‌وه‌ حه‌ز ده‌کات خۆی و ده‌زگیرانه‌که‌ی گیان و له‌شیان به‌ختی ئه‌م رێگایه‌ که‌ن.کچێک که‌ ده‌توانێ له‌ دیاری کردنی چاره‌نووسی خۆی و...به‌شدار بێت ئیتر حه‌ز ناکا ئه‌رکی هه‌ر چاوه‌ڕوانی و گریان بێت.؛

"به‌ڵام ئه‌مڕۆ که‌ هه‌ر ساتێ دڵی دایکێ/له‌ کوردستان هه‌ڵده‌قرچێ/به‌ هه‌ر بۆمبای سووتێنه‌رێک/داری چاکێک دائه‌قرچێ/نه‌تگوتبا لایه‌کی بیرم لای تۆیه‌/مه‌گری ومه‌ڵێ ده‌زگیرانت ره‌نجه‌ڕۆیه‌/به‌و زاره‌ی له‌ زه‌رده‌ زیزه‌/به‌ ئارامی که‌ شێوه‌ی دڵمه‌ندی تۆیه‌/مه‌ڵێ به‌س ئه‌م گفت و گۆیه‌..؛

شاعیر به‌ بیری رووناک و ئاواڵه‌وه‌ وه‌بیر دێنێته‌وه‌ له‌ چاخی نوێدا کچانی ئێمه‌ش گه‌یشتوون به‌و راستیه‌ که‌ ده‌توانن هه‌موو ئه‌رکێکی کۆمه‌ڵ بگرنه‌ ئه‌ستۆی خۆیان.نه‌ک هه‌ر له‌ راپه‌ڕاندنی کاری ماڵداری و هه‌ندێ ورده‌ کاری دیکه‌ی ژیاندا،به‌ڵکووله‌ جه‌رگه‌ی هه‌موو ئاڵ وگۆڕه‌کاندا هه‌ن و شان به‌ شانی پیاوان هه‌نگاو ده‌نێن.؛

کچی تۆ ده‌ریامی نه‌ کچی سه‌ره‌تای ده‌سپێکردنی شێعره‌که‌یه‌ نه‌ کچی باڵاخانه‌ی غه‌زه‌ل و گۆرانی.ئه‌و هه‌ست پێده‌کات،بیر ده‌کاته‌وه‌و قۆڵ هه‌ڵده‌ماڵێ و ره‌خنه‌ ده‌گرێ.پێی وایه‌ له‌ هه‌وارێکی مه‌ند و ئارامدا نه‌بێ رێگای هیچ ماسی په‌نجه‌یه‌ک نابێ بدا له‌ ده‌ریای به‌رۆک و سینگیدا مه‌له‌ بکات.؛

تۆلات وایه‌ من نازانم/سکاڵای دڵداری خۆشه‌/به‌ڵآم ئه‌مڕۆ من به‌شێکی کوردستانم/کیژی سه‌د برا کوژراوی نیشتمانم/تازه‌ ماسی تاسه‌باری ده‌ستی تینووت/رێی نیه‌ بۆ ده‌ریای سینه‌م/هێنده‌ی خوا خۆشه‌ویستی/به‌ڵام من کیژی کوردم /جه‌هه‌ننه‌مه‌ گڕی کینه‌م.؛

ئه‌مه‌ لێکدانه‌وه‌یه‌کی بیری شاعیر بوو له‌ پانتای شێعری تۆ ده‌ریامی دا.ئه‌گه‌ر چی خۆم زۆر ده‌گه‌ڵ ئه‌مجۆره‌ لێکدانه‌وانه‌دا نیم،به‌ڵام حه‌زم کرد پیاسه‌که‌مان له‌ ناخی شێعره‌که‌وه‌ ده‌ست پێبکا به‌ره‌و لێواره‌ گۆماناویه‌کانی ده‌ریاکه‌ی سواره‌.‌ ئاکامی ئه‌م سرنجه‌ گوماناویه‌ ره‌نگه‌ بمانگه‌یه‌نێته‌ ئه‌و قه‌ناعه‌ته‌،ده‌گه‌ڵ ئه‌وه‌ی شێعری" تۆ ده‌ریامی" وه‌ک به‌رهه‌مێکی کاریگه‌ر هه‌میشه‌ له‌ ناو هۆگرانی ئه‌ده‌بدا رێزێکی تایبه‌تی هه‌بوه‌،به‌ریش نیه‌ له‌ هه‌ندێک هه‌ڵه‌ی به‌رچاو و تێبینی گرنگ له‌ دارشتن و پێکهاته‌ی شێعره‌که‌دا.؛

"تۆ ده‌ریامی"یان دوو شێعره‌ و له‌ دوو کاتی چیاوازدا نوسراون و به‌ هه‌ڵه‌ به‌یه‌که‌وه‌ لکێنراون. یان ئه‌م دوو به‌شی دواییه‌ -له‌ دێڕی به‌ڵام ئه‌ی کیژ/ئه‌ی چاو نه‌رم..."ه‌وه‌ تا کۆتایی –شێعری سواره‌ نیه‌ .هه‌ر چه‌ند خۆم سوور نیم له‌ سه‌ر ئه‌و بۆ چوونه‌ ،چوونکه‌ وه‌ک گوتم بێجگه‌ له‌ ده‌قی شێعره‌که‌، به‌ڵگه‌یه‌کی پته‌وی دیکه‌م له‌ ده‌ستا نیه‌.هه‌موو شێعره‌ سه‌رکه‌وتووه‌کانی سواره‌ هاوڕێن ده‌گه‌ڵ پۆلێک که‌ره‌سته‌ و شتی تازه‌،که‌ زیاتر هه‌ر هی سواره‌ن . ئه‌گه‌ر چی ده‌ربڕینێکی هاو به‌ش هه‌بوو له‌ ناو ده‌سته‌ هاواڵانی سواره‌-هاوار و چاوه‌-دا به‌ڵام روانین و ئاخافتنی سواره‌ دیسان تایبه‌تتره‌.هه‌ندێک هێما و خوازه‌ی ده‌گمه‌ن و دانسقه‌ له‌ جیهانی سواره‌ دا هه‌یه‌ -وه‌ک پێکه‌نینت زایه‌ڵه‌ی سه‌وزی شه‌تاوه‌/ چاوی شینت گۆمی مه‌ندی پڕ له‌ ماسی زه‌رد و سووری به‌ر هه‌تاوه‌/ده‌شتی ئه‌و په‌ڕ نادیار/په‌نچه‌ره‌ی نیوه‌ تاکی بوومه‌ ڵێڵ/زه‌مزه‌مه‌ی زوڵالی خیزه‌ ورده‌کانی کانی/هه‌رێمی زۆنگ و زه‌ل /خاکینه‌ خه‌ون و خه‌وه‌ به‌ردینه‌.... .که‌ هه‌موو شێعره‌ کوردیه‌کانی به‌ یه‌که‌وه‌ ده‌به‌ستێته‌وه‌. له‌ شێعره‌کانیدا هه‌میشه‌ بێجگه‌ له‌ داهێنانی لێکدراوه‌ی ئینتزاعی ،هێماو خوازه‌ی نا ئاشنا و وێچوونی نوێ و پاراستنی کێشی ده‌ره‌وه‌ی شێعره‌که‌ - که‌ عه‌رووزی و بڕگه‌یین،هارمۆنیه‌کی ده‌روونیش له‌ ناوه‌وه‌ هاوکاری وشه‌کان ده‌کات بۆ ئه‌وه‌ی واتاکان دڵگیرتر و جوانتر بێنه‌ هه‌رێمی گوتار .به‌ڵام له‌و دوو به‌شه‌ی دواییدا ئه‌و تایبه‌تمه‌ندیه‌ زمانیه‌ی شێعری سواره‌ له‌ چه‌ند شوێن دا نه‌بێ نه‌پارێزراوه.چه‌ند دێڕێکی وه‌ک ئه‌مانه‌:؛

نا ئه‌ی هه‌نیه‌ت وه‌ک مانگه‌شه‌و/نا ده‌ریای مه‌ندی چاو به‌ خه‌و/به‌و زاره‌ له‌ زه‌رده‌ زیزه‌/ماسی تاسه‌ باری ده‌ستی تینووت..؛

شێعره‌که‌ به‌ سه‌ره‌تایه‌کی زۆر رۆمانتیکانه‌ ده‌ست پێ ده‌کات،به‌ نۆ وێنه‌ی شێعریه‌وه‌ خۆی ساز ده‌کا ده‌گه‌ڵ دڵداره‌که‌ی- که‌ ئه‌نجامی هه‌موو تێرامانێکی پێ نه‌گه‌شتنێتی- به‌ره‌و روو بێته‌وه‌.دێ‌ڕ به‌ دوای دێڕدا پڕه‌ له‌ وشه‌ی په‌پووله‌یی،سه‌وز بۆن خۆش، نیانیه‌کی ئۆخژن ده‌ری هه‌ناو،به‌ره‌و شاعیر باڵ ده‌بزێوێت و ....؛

له‌ پێشدا ئاماژه‌ به‌وه‌ کرا هارمۆنی ناو هه‌ناوی وشه‌کان،هه‌میشه‌ رازێنه‌ره‌وه‌ی مانا و وێنه‌ی شێعری سواره‌ن. هاوسازیه‌کی پته‌و له‌ نێوان واتای وشه‌ و ده‌نگی وشه‌دا هه‌یه‌. ئه‌م پێوه‌ندیه‌ چڕه‌ روحێکی پاراو و ده‌گمه‌ن ده‌نێته‌ به‌ر سۆز و شێعره‌کانی.؛

له‌ شی کردنه‌وه‌ی به‌شی یه‌که‌می شێعره‌که‌دا ئه‌م مه‌به‌سته‌ باشتر ده‌ر ده‌که‌وێ.له‌ وێنه‌ی یه‌که‌می ئه‌م به‌شه‌دا شاعیر دڵداره‌که‌ی به‌ ده‌ریایه‌کی ئارام و جار و بار یاخی ده‌شوبهێنێ :؛

تۆ ده‌ریامی /به‌ ڕوانینی دوو چاوی شینی بێ بنت /به‌خاوێنیت به‌ئارامیت که‌ شێوه‌ی...؛

ده‌گه‌ڵ ئه‌مه‌ی به‌ هێنانه‌ به‌ر چاوی وێنه‌یه‌ک ،ئارامی ده‌ریاکه‌ی خۆییمان بۆ ده‌نوێنێ، به‌ که‌ڵک وه‌رگرتن له‌ هارمۆنی ده‌روونی وشه‌کانیش بانگ هێشتنمان ده‌کات تا له‌ ناخه‌وه‌ هه‌ست به‌ ئارامی و بێ خه‌وشی ده‌ریاکه‌ بکه‌ین .ئه‌ویش له‌ سۆنگه‌ی پیته‌کانی ر-ن- ب-ی-ش-ا-که‌ به‌رده‌وام به‌ چه‌شنێکی رێک و پێک دووپات ده‌بنه‌وه‌ و له‌ هاونشینی یه‌کتردا نه‌وایه‌کی ئارام له‌ چه‌شنی ئارامی ده‌ریاکه‌ی ئه‌و ده‌به‌خشن.ئه‌م پیتانه‌ سه‌ره‌ڕای ئه‌مه‌، وه‌ک که‌ره‌سه‌یه‌کی تایبه‌ت رۆحێکی گه‌وره‌ تر و واتایه‌کی هه‌راو تر ده‌به‌خشن به‌ سه‌ر جه‌می شێعره‌که‌.؛

له‌ وێنه‌ی دووهه‌میشدا:؛

"تۆده‌ریامی/به‌شه‌پۆلی له‌نجه‌ و لارت/به‌ تووڕه‌یی جاربه‌جارت"؛

ده‌ریایه‌کمان بۆ وێنا ده‌کات،که‌ ئه‌م ئارامی و نیانیه‌ی پێشووی نیه‌.له‌ وێنه‌ی ئاکاری گراویه‌که‌ی وشه‌گه‌لی"تووڕه‌"،"شه‌پۆل"و دووپات بوونه‌وه‌ی ده‌نگی "ج"و"ر"له‌هاونشینی یه‌کتردا ،له‌ وشه‌کانی –له‌نجه‌ ولارت-جاربه‌جارت-داوا ده‌کات تۆ قووڵ تر هه‌ست به‌ تووڕه‌ بوونی ده‌ریایه‌کی ئارامی چه‌ن سات له‌وه‌ پێش بکه‌یت.؛

له‌ وێنا کردنی "تۆ ده‌شتی ئه‌و په‌ڕ نادیاری"ش دا "ئه‌و په‌ڕ"به‌ زه‌ربێکی توند و درێژ که‌ به‌ هۆی ده‌ربڕینی به‌ گوشاری ده‌نگی –پ- و له‌رینه‌وه‌ی زمان له‌ سه‌ر ده‌نگی"ڕ"به‌ درێژی هه‌یه‌تی،دووری و به‌رینی ده‌شته‌که‌مان روونتر بۆ ده‌نوێنێ،یانی هه‌وڵێتی ئه‌و جۆره‌ی وێنه‌که‌ له‌ مێشکی شاعیر دا گووراوه‌ ،ئاواش له‌ سه‌ر کاغه‌ز بنه‌خشێته‌وه‌.؛

تا کۆتایی ئه‌م به‌شه‌ ئه‌م ڕه‌وته‌ ناسکه‌ پارێزراوه‌.جوانکاری هونه‌ری شێعری چ له‌ باری فیزیکی و چ له‌باری زاتی شێعریه‌وه تا راده‌یه‌کی به‌ر چاو له‌م به‌شه‌ دا ده‌وری خۆیان گێڕاوه‌ وه‌ک وشه‌ ،وێنه‌ ،ره‌مز، مۆسیقای ده‌ره‌کی و ناوه‌کی و...؛

خوێنه‌ر که‌ ده‌گاته‌ کۆتایی ئه‌م به‌شه‌ ،ئۆخژنی خوێندنه‌وه‌ی شێعرێکی ته‌واو ی به‌ به‌ردا ده‌کرێ وچێژی شێعرێکی سه‌ر به‌ خۆی لێ وه‌ر ده‌گرێ.به‌ڵام کاتێ وشه‌ی "به‌ڵام ئه‌ی کێژ ئه‌ی چاو نه‌رم/...به‌ دوای ئه‌م به‌شه‌ دا قوت ده‌بێته‌وه‌،ئه‌مه‌ ده‌رده‌خا شاحیر ده‌یه‌وێ شی کردنه‌وه‌یه‌کی مانتقی بخاته‌ روو.ده‌گه‌ڵ ئه‌وه‌ش دوا وشه‌ی ئه‌م به‌شه‌ واتا "به‌ڵام" ده‌بێته‌ ته‌نیا پردی پێوه‌ندی نێوان به‌شی-1-و -2- ی ئه‌م شێعره‌.هیچ خالێک یا ن که‌ره‌سته‌یه‌کی ده‌روونی تیا به‌دی ناکرێ پرۆسه‌ی به‌ ئه‌نجام گه‌ییشتنی شێعره‌که‌ بباته‌وه‌ سه‌ر به‌شی -1- و لێکیان گرێ بدا.که‌ ده‌چیته‌ به‌شی دووهه‌مه‌وه‌ خێرا هه‌ست به‌ پانتایه‌کی جیاوازتر ده‌که‌ی که‌ باڵی به‌ سه‌ر هه‌موو پێکهاته‌ ره‌گه‌زیه‌کانی شێعره‌که‌دا کێشاوه‌.له‌ هه‌وه‌ڵ دیارده‌کانی ئه‌م پانتا جیاوازه‌ ،وشه‌ی ره‌ق و تووڕه‌ و گرانن که‌ سه‌ر تا به‌ خواری نیوه‌ی دووهه‌می گرتۆته‌ به‌ر.ده‌سته‌ واژه‌یه‌کی وه‌ک "ئه‌ی جه‌نجه‌ری تۆڵه‌ی رق تیژ" ده‌م وده‌ست جێگای "رووح سووکی وه‌ک خه‌ونی خۆش وه‌ک هه‌ناسه‌"ده‌گرێته‌وه‌ و شێعڕه‌که‌ به‌ره‌و رئالیستێکی شۆڕشگێڕانه‌ هه‌ڵداوێ و له‌ ةێوان دوو دێڕ دا رووداوێکی زه‌قی زمانی روو ده‌دا و رسته‌ی خه‌نجه‌ری "خه‌نجه‌ری تۆڵه‌ی رق تیژ"به‌ هه‌ڵگرتنی چه‌ند ده‌نگی وشک و گرانی وه‌ک"خ"،"ج"،"ڵه‌"."رق تیژ"،هه‌روه‌ها جۆری ده‌ربڕینی سه‌کته‌ داری "رق، تیژ"به‌ دوای یه‌کتر دا، رێتمێکی توند و حه‌ماسی ده‌دا به‌ شێعره‌که‌ و له‌ که‌شا رۆمانتیکانه‌یه‌ی هه‌وه‌ڵی هه‌ڵداوێرێ و هتد..؛

ئه‌گه‌ر به‌شی یه‌که‌م پێکهاتبوو له‌ ره‌وه‌ وشه‌یه‌کی وه‌ک" ده‌ریا،ئارامی، روانین، شه‌پۆلی له‌نجه‌و لار ،رۆح سووک، خه‌ونی خۆش ،شین و...که‌ هه‌مووی دارێژه‌ری پانتایه‌کی نیان و هێدی بوون و تژی بوو له‌ داسه‌کنانێکی ده‌روونی و تێرامانێکی ورد و ته‌واو ئه‌ویندارانه‌ ، له‌ به‌ شی دووهه‌م دا وشه‌کان به‌رجه‌سته‌ و تووڕه‌ترن .وه‌ک " رق، خه‌نجه‌ر ،تۆڵه‌،برین ،پۆڵا، تیژ،خوێن،چه‌کمه‌،ره‌ش،سوور...که‌ له‌ باری ئه‌ستوونیه‌وه‌ ده‌نگی خۆدی وشه‌کان و له‌ باری ئاسۆییه‌وه‌ جۆری هاونشینبوونی ده‌نگه‌کان پێکه‌وه‌ ، هه‌ڵچوونێکی حه‌ماسی درووست پێچه‌وانه‌ی ره‌وته‌که‌ی پێشوو به‌ سه‌ر بابه‌ت و شێوه‌که‌ دا زاڵ کردووه‌ .ئه‌م گۆڕانه‌ زه‌ق و له‌ نه‌کاوه‌ ،‌ پێکهاته‌و یه‌کپارچه‌یی شێعره‌که‌ی تووشی ئاڵۆزیه‌کی نامۆ و قه‌یرانێکی ناخۆش کردووه‌. ئه‌گه‌ر ئه‌م به‌شه‌ی دوایی شێعری سواره‌ خۆی بێت و به‌ ده‌م یه‌که‌وه‌ نووسیبێتی،خۆشی هه‌ستی به‌و که‌م و کووڕی و لێکترازانه‌ کردووه‌،به‌ جۆرێک که‌ له‌ به‌شی دووهه‌م دا بێ ئه‌وه‌ی هیچ پێویستیه‌ک هه‌ست پێ بکرێ، به‌ هێنانه‌وه‌ی ئه‌م دوو دێڕه‌ " نا ئه‌ی هه‌نیه‌ت وه‌ک مانگه‌ شه‌و /نا ئه‌ی ده‌ریای مه‌ندی چاو به‌خه‌و/به‌و زاره‌ی که‌ له‌ زه‌رده‌ زیزه‌" هه‌وڵ ده‌دا ئه‌م –با ئه‌گه‌ر که‌م و کووڕیش نه‌ڵێین-جیاوازیه‌ قه‌ره‌بوو کاته‌وه‌.؛

دیاره‌ هه‌ندێک کزی کێش و واتا و رێزمانی تریش له‌م به‌شه‌ دا هه‌ست پێ ده‌کرێ که‌ ده‌گه‌ڵ ئه‌وه‌یدا دووره‌ له‌ سه‌رنجی سواره‌ی "کچی به‌یان" و "خه‌وه‌ به‌ردینه‌" به‌ڵام باس کردنیانم زۆر به‌ پێویست نه‌زانی .؛

(نه‌تگوتبا لایه‌کی بیرم لای تۆیه‌

مه‌گری مه‌ڵێ ده‌زگیرانم ره‌نجه‌ڕۆیه‌

به‌ ئارامی که‌ شێوه‌ی دڵمه‌ندی تۆیه‌

مه‌ڵێ به‌س ئه‌م گفت و گۆیه‌ )

به‌ کورتی و به‌ کوردی

شێعری سواره‌ وه‌ک چه‌پکێک ئاوازی ره‌سه‌ن و سۆزی پیرۆزی ده‌روونێکی کوردانه‌یه‌ ،که‌ له‌ کێشه‌و خرۆشی ئه‌و چرکانه‌ دا گووراون سه‌ر له‌ به‌ری مرۆڤێکی کوردی ساز کردووه‌، بۆیه‌ش هه‌میشه‌ وه‌ک راستیه‌ک به‌ سه‌ر زارانه‌وه‌ بوون و به‌ره‌ و هه‌واری حه‌ز وتاسه‌کان شه‌پۆلانیه‌تی .شێعری سواره‌ هه‌ر گه‌ش و زیندوو ده‌مێنێته‌وه‌ .وه‌ک که‌له‌پوورێکی پرۆسه‌ی ئه‌ده‌بی و به‌ڵگه‌یه‌کی مێژووی له‌ سه‌ر ژیانی کۆمه‌ڵگاکه‌مان.؛

به‌و پێوانه‌ و تێڕوانینه‌ ،ده‌بی بڵێم تۆ ده‌ریامی"له‌ پێکهاته‌ دا شێعرێکی لاوازه‌ و هیچ وێناچێ سه‌ر له‌ به‌ری ره‌نگدانه‌وه‌ی په‌نجه‌ سێحراوی و تایبه‌ته‌کانی سواره‌ی مامۆستا و یه‌کێک له‌ لووتکه‌ یاخیه‌کانی داهێنانی شێعری ئه‌مڕۆی کوردیمان بێت. ئه‌م شێعره‌ یان دوو شێعره‌ له‌ دوو که‌سی لێک جیا و به‌ هه‌ڵه‌ یاخۆ به‌ ئانقه‌ست و به‌ پێی نیازێکی کاتی پێکه‌وه‌ لکێندراون .یان ئه‌وه‌ له‌ دوو کاتی لێک جیا دا سواره‌ نووسیوێتی و به‌ هه‌ڵه‌ یاخۆ دیسان...؛

سه‌ره‌ڕای ئه‌مه‌ش ئه‌گه‌ر به‌شی یه‌که‌م واته‌ له‌ سه‌ره‌تاوه‌ تا "به‌ڵام ئه‌ی کیژ.../له‌ به‌شی دووهه‌م واته‌ له‌ وێوه‌ تا کۆتایی هه‌ڵاوێرین،وه‌ک دوو شێعری سه‌ر به‌ خۆ ،دیسان شوێنی تایبه‌ت و کارکردی خۆ ده‌پارێزێ و دیوه‌خانی شێعری کوردی خاوه‌نی دوو شێعری شیاو تر و به‌ پێز تر ده‌بێ.؛

_____________________

ژێده‌ر:؛
.ئیلخانیزاده‌.خه‌وه‌ به‌ردینه‌.ورمێ.ن.ب.سه‌لاحه‌دینی ئه‌یووبی-چاپی یه‌که‌م-1372
2.ئه‌رفه‌ع.حه‌سه‌ن.کردها؛
3.گۆڤاری سروه‌ ژ 62،مسته‌فا شه‌وقی.ئه‌حمه‌د شه‌ریفی
4.شێعره‌کانی "هاوار"
5.چه‌پکه‌ شێعرێکی ئاواره‌ی "چاوه‌"
_________
چاوێک به‌ سه‌ر ئه‌م سه‌ر چاوانه‌ش‌دا بخشێنی زه‌ره‌ر ناکه‌ی
ڕچه‌ی نوێ1-
2-چه‌پكێک شێعری چاوه
-3چه‌‌‌پكێک شێعری سواره
-4 سواره له ڕوانگه‌یه‌كی دیكه‌وه
-5 به یادی هاوار
ئێواره‌ ئاشقه‌کانی ته‌مه‌ن


ترس

هیچ کاتێ ناوێرم

ده‌لاقه‌ی چاوه‌کانم

به‌ره‌و ئاسمانی ژیان ئاواڵاکه‌م

ئه‌ترسم نه‌کا ڕه‌شه‌با

تارای سه‌ر ڕازه‌کانم لادا و

له‌م جیهانه‌ مه‌سخ کراوه‌دا

بیاندرکێنێ

ئه‌وسا کوڕه‌ قه‌ره‌جێک

بێت و بمبات

بۆ پارووه‌ نانێک

شاربه‌شارو دێ به‌دێ

ده‌ستم بگرێ و هه‌ڵمپه‌ڕێنێ.؛




گومان



گومان ژنه‌ قه‌ره‌جێکه‌ فاڵگر

هه‌موو ڕۆژێ

له‌ ئاستانه‌ی چاره‌نووسمدا

چۆک دائه‌دا و ده‌ڵێ:ده‌ی ده‌سته‌کانت بێنه‌ با.....؛

زۆر ده‌ترسم ئه‌م گومانه‌ نه‌فره‌تاویه‌

سه‌ری دوا رۆژمان بخوات و

له‌ جواناوی هه‌ناسه‌کاندا بمانخنکێنێ!!؛




یه‌که‌م که‌س



یه‌که‌م که‌س بووم

رازی ئاسمان ونهێنی بارانم

بۆ په‌نجه‌ره‌داخراوه‌کان درکاند

یه‌که‌م که‌س بووم له‌ په‌نجه‌ره‌یه‌کی پڕخوادا

کڕنۆشم بۆ زاتی خۆم برد و

کۆتره‌کانی ناخم

بوون به‌ ژێر هه‌ره‌سی تاوانه‌وه‌

تاوانم کرد!؛

تاسه‌ی دار‌ستانێکی بێ به‌هار-م

له‌ سه‌وزایی خوێنی گوناهه‌کانم دا شوت

له‌ دۆزه‌خی ئه‌م تاوانه‌ داده‌سووتێم

بێ گوناهتر له‌ فرمێسکی گوڵه‌ به‌فر

تینووتر له‌ سه‌رایی عه‌شق.؛

ده‌سووتێم

شه‌یداتر له‌ وشه‌ی نامه‌ بێ ئادره‌سه‌کان

له‌ سه‌فه‌ری جاده‌ ته‌نگه‌کانی رووناکیدا

یه‌که‌م که‌س بووم

نائومێدی باڵی له‌ رۆحم وه‌رداو

په‌نجه‌ بۆشه‌کانی مه‌رگم زیاره‌ت کرد.؛



*******************


تکا





له‌و ئاسمانه‌ی

هه‌زاران جار باڵنده‌ی بێ سه‌ر تێیدا ده‌فڕن

په‌ڵه‌ هه‌ورێکی سه‌رگه‌ردانم

رۆژێ هه‌زاران جار

له‌گه‌ڵ مه‌رگی خۆم دا

دا

ده‌

با

رم


خۆ مه‌ده‌نه‌ به‌ر بارانی ئه‌م مه‌رگه‌ غه‌ریبه‌م

نه‌کا چه‌تری نهێنیه‌کانتان بسووتێ

نه‌کا له‌ دۆزه‌خی گوناهه‌کانتاندا

ببنه‌ دووکه‌ڵ و نه‌تان بینمه‌وه‌ ئیتر .؛

********************


ماڵاوایی



هه‌رچی رۆژه‌ شێعرێک

هه‌رچی رۆژه‌ عه‌شقێک ده‌مرێت

له‌ وڵاتی بێ نه‌خشه‌ی رۆحمدا



لافاوێک

له‌ گه‌ڵ شه‌هیده‌کانی گۆرستانی گینم ده‌مڕفێنێ و

نازانم

لرفه‌ی کام شه‌پۆلی لێڵ رامده‌پێچێ؟


نامبیننه‌وه‌ ئیتر

نه‌ له‌ وێستگه کوتوپڕه‌کانی ئاشناییدا و

نه‌ له‌ شه‌قامی ئه‌رخه‌وانی شێعر و

نه‌ له‌ حه‌ره‌می باڵه‌ پیرۆزه‌کانی ئه‌وین دا


ره‌نگه‌ ده‌رفه‌ت نه‌بێت

ئاوڕێکی بڕیاره‌ تاساوه‌کان بده‌مه‌وه‌ و بڵێم:؛

ماڵاوا!؛

ئه‌ی ئه‌وگوڵدانه‌ پێکه‌نینانه‌ی

له‌ تاریکستانی وه‌هم دا ون بوون

ماڵئاوا!؛

ماڵئاوا ئه‌ی ئه‌و کۆتره‌ به‌هه‌شتیه‌ی

له‌ جۆگه‌له‌ی خوێن و

بۆ کڕووزی قژ و

ته‌رمی په‌نجه‌کانمدا باڵت گرت و

بۆ جارێکیش سه‌رت نه‌کرد

به‌ ژووره‌ بێ به‌هاره‌که‌ی دایکمدا

ماڵئاوا

خودا خه‌والوه‌کانی حکوومه‌تی جه‌سته‌م

ره‌نگه‌ ده‌رفه‌ت نه‌بێ جارێکی تر

به‌ په‌یژه‌ی گوناهه‌ نه‌کردووه‌کانی حه‌وادا

بمبه‌نه‌وه‌ زیاره‌تی

یه‌که‌م پیتی ده‌رسه‌کانی گومڕابوون!

*********‌

سه‌فه‌ر



ئێواره‌یه‌ک له‌ گه‌ڵ

که‌ژاوه‌ی په‌پووله‌ سه‌ر هه‌ڵگرتووه‌کانی شاره‌که‌م ده‌که‌ومه‌ ڕێ

هه‌موو ئه‌و ئاوێنه‌ ته‌ماویانه‌ی

لێڵم ده‌که‌ن و

ئه‌و دارستانه‌ رووته‌ی له‌ سێبه‌ری دا خنکام

به‌ جێ دێڵم.؛

به‌شی خه‌زانی خۆزگه‌م ناکا

کۆشی نارنجی ئه‌م پاییزه‌

ده‌بێ به‌ وه‌رزێکی دی و

به‌ڕه‌نگی ئه‌به‌دی بسپێرم

دوایین گه‌ڵای وه‌ریوی ئه‌م عه‌شقه‌م.؛


ئێواره‌یه‌ک یه‌خه‌م

له‌ بێ هووده‌یی چرکه‌ زه‌لیله‌کانی زه‌مان

داده‌ ته‌کێنم

حاشا له‌و پێکه‌نینه‌ ژه‌هراویه‌ی

ته‌مه‌ن مه‌سمووم ده‌کات

حاشا له‌و به‌هاره‌ی ته‌نیایی گوڵدان و

برینی باخچه‌ی ساڕێژ نه‌کرد


حاشا...؛

حاشا له‌و به‌هه‌شته‌ی بیری مردووی لێ سوڵتانه‌!؛

روحم له‌ ژێر ته‌رمی

رۆژه‌ کوژراوه‌کاندا بۆنی گرت

په‌نجه‌ له‌رزۆکه‌کانی مه‌رگیش

ناتوانن رزگارم که‌ن

ئاخ!؛

کچه‌ تاقانه‌که‌ی دایکم!؛

چه‌نده‌ له‌ په‌ره‌ستگه‌کاندا نوێژمان کرد و

بارانێک ته‌ڕی نه‌کردین


چه‌نده‌ ته‌رمی وشه‌ ترۆرکراوه‌کانمان

له‌ گۆڕستانی گیانمان دا هه‌ڵگرت و

شێعرێک نه‌ته‌قیه‌وه‌

به‌ رووی تاریکیدا،؛

چه‌نده‌ له‌ ته‌وافی په‌لکه‌ زێڕینه‌دا مردین.؛


ده‌چمه‌ خه‌ڵوه‌تی ئه‌و باڵندانه‌ی

له‌ فیراقی ئاسمان دا

زیکر ده‌که‌ن

ده‌چمه‌ سڵاوی ئه‌و رێچکانه‌ی

په‌رینه‌وه‌ له‌ سنووری زام و برین


سڵاوتان لێ بێت

ئه‌ی ئه‌و شێعرانه‌ی

له‌ جه‌ژنی

سووتانمدا له‌ داییک ده‌بن

سڵاوتان لێ بێت

باڵه‌ سه‌بووره‌کانی عه‌شق

که‌ی باڵای پیری ئه‌م زستانه‌ هه‌ره‌س دێنێ و

ده‌مگه‌یه‌ننه‌وه‌ برایمۆکی خه‌ونه‌کانم؟

نوقمی به‌سته‌ڵه‌کی سه‌فه‌رم و

وێستگه‌ ئاواره‌کانی غوربه‌ت چاوه‌ڕوانمن



تا چاو هه‌ته‌ر ده‌کات

ره‌هێڵه‌ی تاریکی

تا گوێ بڕ ده‌کات

لووره‌ی شه‌قام

تا ئاسمان هه‌ڵده‌گرێ

ته‌رزه‌ی تانه‌


منم و

ویزای حه‌سره‌ت و جانتایه‌ک پڕ له‌ ژان!؛

************

وێران



بای دێ

کۆتره‌کانی سینگم

به‌ سه‌ر شانی گریانه‌وه‌ په‌ره‌وازه‌ی

جوانه‌مه‌رگی ده‌بن

هێلانه‌ی ده‌سته‌کانی تۆش

وێران ده‌بن وێران

وه‌ک وێرانی دڵه‌ با- بردووه‌که‌ی خۆم

چ ئاژاوه‌یه‌ک هه‌ڵی گرتووه‌ زه‌مان

مینێک له‌ سینگما ده‌ته‌قێته‌وه‌ و

ته‌نیا بۆنی باڕووت و هه‌ناسه‌کانی"رێبین"؛

جێده‌مێنێ له‌ وێرانی چاوه‌کانمدا


بمزانیبا له‌ پشت ده‌رگای ته‌مه‌نم

که‌مینی گرتووه‌

زستان

بمزانیبا هێند بێ ره‌حمانه‌ جێم ده‌هێڵێ

به‌هار

بێ ئه‌وه‌ی ئیزنم بدا

شه‌ڵاڵی به‌ژنی بریسکه‌یه‌کی وێڵ بم

ماچه‌کانم هه‌ر به‌و باڵنده‌ ئه‌به‌دیه‌دا بۆ ده‌ناردی

نه‌ خه‌می برسێتی ده‌زانی و

نه‌ ترسی راوچی مه‌رگ.؛
**************
دوور



له‌ پاییزی ئه‌م شه‌وه‌ تاریکه‌دا

په‌ڕیوه‌ی وڵاتی سه‌ر گه‌ردانیه‌

خاتوونی رۆحم

لێل و ته‌نیا

ئه‌ڕۆم و

به‌ ده‌م وێڵی ئه‌م رێگه‌وه‌

گه‌ڵا... گه‌ڵا حه‌سره‌ت

ده‌بارێته‌ داوێنی ژینم

-بۆ کوێم ده‌بات ئه‌م شه‌قامه‌ نامۆیه‌؟


من قه‌ره‌چم!؛

له‌ وڵاتی به‌خشه‌نده‌ی ئه‌وین دا نه‌بێ

به‌ر ناگرێ باخی دڵم

له‌ پێناو ئێواره‌ سڵاوی رێبواره‌ به‌فراویه‌کاندا ونم کرد

هه‌موو ئه‌و شه‌وانه‌ی

یاده‌‌ کانی دایکمیان تێدا نووسرابوو


تاوانی من

داگیرساندنی گڵۆپێک بوو

به‌داوێنی ره‌شی ئاسمانه‌وه‌


ئیتر باری.....باری

لافاوی ئه‌ستێره‌ هات!؛

چووزانم ئاوا باڵداری حه‌زم ده‌تاسێنێ

پرچی شۆڕی ئه‌م بارانه‌


له‌ پێناوی ره‌هایی وشه‌ دیله‌کاندا

چاو- م به‌خشی به‌ شه‌قامه‌ بێ کۆتاییه‌کانی ئینتیزار

دڵیشم به‌ بێ دڵ ترین ئاوێنه‌ی ژووره‌که‌م


ئه‌ی شه‌پۆله‌ مێهره‌بانه‌که‌ی

گه‌رده‌لوولی ژینم

بمبه‌ بۆ دوور

بمنێژه‌ له‌ ژێر

سێبه‌ری سووری مێلاقه‌یه‌ک....!؛


هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
۱۹.۸.۸۴

...بارت و که‌ڵکه‌ڵه‌کانی نه‌مری

ئه‌ده‌بیات زیاتر له‌ هه‌موو جمکه‌ مه‌عریفیه‌کانی تر به‌ ناو رۆحی مرۆڤدا ره‌گاژۆی کردووه‌. ته‌نیایی و دڵه‌ڕاوکیه‌کانی مرۆڤ پڕپڕه‌ له‌ زه‌مزه‌مه‌ی ئه‌و چرپه‌ شیرینانه‌ی له‌ به‌سته‌ره‌ جۆراو جۆره‌کانی ئه‌ده‌به‌وه‌ سه‌ر چاوه‌ ده‌گرن. ده‌سه‌ڵاتێکی بێ پێوانه‌ی وای هه‌یه‌ که‌ هیچ یه‌ک له‌ زانسته‌ مرۆییه‌کانی تر نه‌یتوانیوه‌ جێگا به‌م ده‌سه‌ڵاته‌ ملهوڕانه‌یه‌ی لێژ بکا. بۆیه‌ مرۆڤ هه‌قی خۆیه‌تی جار و بار له‌ خۆی بپرسێ ئه‌و چه‌مکه‌ سێحراویه‌ چیه‌ وا هه‌ موو مێژووی منی داگیر کردووه؟‌، ئه‌گه‌ر له‌ روو په‌ری ژیانمی ده‌رهاوێژم به‌تاڵاییه‌که‌ی چ خه‌سارێکم پێ ده‌گه‌یه‌نێ؟. به‌ ڕاستی نازانم ئه‌گه‌ر له‌مه‌و لا ئه‌ده‌بیات به‌ هه‌موو ژێر شاخه‌کانیه‌وه‌ ژیانی ئێمه‌ به‌جێ بێڵێ ئیتر چ ده‌قه‌ومێ. به‌ڵام راستیه‌که‌ی ئه‌وه‌یه‌ هێچ شتێک به‌ قه‌د ئه‌ده‌بیات له‌ ناو ئه‌م هه‌مووه‌ بێهووده‌ییه‌دا مانای بۆ ژیان نه‌دۆزیوه‌ته‌وه‌.ئه‌ده‌ب یانی فۆڕمدان به‌ ئه‌ندێشه‌ و فۆڕمدان به‌کرداره‌ ئینسانیه‌کان .مرۆف بۆ هه‌ڵاتن له‌ ده‌ست مه‌رگ له‌ گۆزه‌ری ئه‌ده‌بیاته‌وه‌ چووه‌ خانه‌ی هه‌موو زانسته‌کانی تره‌وه. بۆیه‌ هه‌میشه‌ لایه‌کی بیری لای ئه‌وه‌ بووه‌ بزانێ چۆن درووست بووه‌، کاریگه‌رێه‌تیه‌کانی بناسێ. قفڵی رازه‌کانی بشکێنێ و
.ئه‌م په‌رتووکه‌ش به‌رده‌وام هه‌ر دێت و زه‌به‌لاح تر ده‌بێ و له‌بڕانه‌وه‌ نایه‌

بارت،یه‌کێک له‌و مڕۆڤه‌ بزۆزانه‌یه‌ سه‌ر به‌ ژووری زۆر پرسیاری تازه‌ داده‌کا و چڵێ رازی زۆر شتی نه‌درکاو راده‌وه‌شێنێ. بۆیه‌ش به‌رده‌وام خه‌ریکه‌ به‌ بنچ و بناوانی ئه‌م کێشوه‌ره‌ بێ که‌وشه‌نه‌دا سه‌فه‌ر ده‌کا و هه‌وڵێتی له‌ نێوان جمکه‌ جۆراو جۆره‌کانی دا نێزامێکی یه‌کپارچه‌ی وه‌ها پته‌و بدۆزێته‌وه‌ که‌ هه‌ڵگری زۆربه‌ی واتا نوێیه‌کانی سه‌رده‌می خۆی بێت. بارت به‌رده‌وام له‌ پشکنینی بنچ وبناوانی "بوون" دا بوو. هه‌ر بۆیه‌ به‌ر له‌ هه‌موو شتێک له‌ خه‌می ئه‌وه‌دا بوو گه‌وره‌ییه‌کی شایانی خۆی ببه‌خشێ به‌و که‌ره‌سه‌ی پشکنینه‌-ئه‌ده‌بیات.؛

"مه‌رگی نووسه‌ر " له‌و یه‌که‌م پڕشه‌نگه‌ زێڕینانه‌ بوو،که‌ له‌ سه‌ده‌ی بیسته‌مدا بوو به خاڵی‌ ده‌ستپێکردنی زۆر یه‌ک له‌ ئاڵوگۆڕه‌ زه‌ینیه‌کان. تئوریه‌کانی بارت،سۆسۆر، سارتر،برێشت و...ده‌گه‌ڵ ئه‌وه‌یدا ته‌واوکه‌ری یه‌کتر بوون،گه‌رای شۆڕشێکی گه‌وره‌شیان نایه‌وه‌ له‌ پێناو به‌ بلووغ گه‌یاندنی هزری مرۆڤی سه‌رده‌مدا. ئه‌گه‌ر به‌ یه‌که‌وه‌ سه‌رێک به‌ ماڵه‌ پڕ له‌ ئاژاوه‌که‌ی ئه‌م وتاره‌ی" بارت"دا بکێشین ڕه‌نگه‌ باشتر ئه‌و راستیه‌مان بۆ ده‌رکه‌وێ.؛‌
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ هــــــزر
مه‌رگی نووسه‌ر/ڕۆڵان بارت-به‌شی یه‌که‌م

رۆڵان بارت

باڵزاک له‌ داستانی "سارازین1"دا،له‌ باسی ئه‌و خواجه‌یه‌داکه‌ جل و به‌رگی ژنانه‌ی پۆشیبوو،ده‌نووسێ: ئه‌و له‌ راستیدا هه‌ر ژن بوو،به‌ فرمێسکه‌کانیداکه‌ هه‌ر له‌ رێوه‌ ده‌هاتنه‌ خوار،ئه‌و خه‌ون وخه‌یاڵاته‌ی هیچ ئه‌قڵ وئاوه‌زێکی تێدا به‌دی نه‌ده‌کرا،دڵه‌کوتێ غه‌ریزیه‌کانی،ئازایه‌تی ناوه‌ختی ودڵه‌راوکێ و سڵۆکی ژنانه‌ی..."؛

کێیه‌ ئاوا ده‌دوێ؟ تۆ بڵێی ئه‌مه‌ پاڵه‌وانی داستانه‌که‌ بێ که‌ ده‌یهه‌وێ چاو بنووقێنێ له‌و ڕاستیه‌ی که‌ ئه‌وه‌ خواجه‌یه‌که‌و‌ له‌ جل و به‌رگی ژنانه‌دا‌ خۆی گۆڕیوه‌؟بڵێی ئه‌مه‌ باڵزاک بێ به‌ ئه‌زموونه‌کانی خۆیه‌وه‌ له‌ مه‌ڕ ژن؟یانی ئه‌مه‌ باڵزاکی نووسه‌ره‌ بیر و ڕای خۆی له‌ سه‌ر ژن ده‌رده‌بڕێ؟ئاخۆ بڵێی ئه‌مه‌ درکاندنی حیکمه‌تێکی جیهانی نه‌بێ؟یا ئه‌وه‌ له‌ ده‌روونناسیه‌کی رۆمانتیکانه‌ ده‌دوێ‌.؛

وڵامی ئه‌و پرسیارانه‌مان قه‌ت بۆ ده‌رناکه‌ون.له‌ به‌ر ئه‌وه‌ی نووسین یانی داڕمانی یه‌ک به‌ یه‌کی ده‌نگه‌کان وکانگه‌ی سه‌ر هه‌ڵدانی نووسینه‌که‌ش به‌گشتی.؛

نووسین،ئه‌و پانتا ره‌ها و تێکچنراوه‌یه2‌ که‌‌ بابه‌ته‌که‌ی به‌ر سه‌رنجمان3 له‌وێدا بزر ده‌بێ. پانتایه‌کی داگیرکه‌رو قووتده‌ر،که‌ هه‌موو جۆره‌ پێناسه‌یه‌‌ک له‌وێدا بزر ده‌بێ وسه‌ر هه‌ڵدانیشی هاوکاته‌ ده‌گه‌ڵ سه‌رهه‌ڵدانی پێناسه‌ ودیارده‌کانی خودی ئه‌و کۆمه‌ڵه‌ شته‌ی بریاره‌ بنووسرێ.بێشک هه‌روا هاتووه‌ وهه‌رواش ده‌بێ. ‌ ئه‌وجیاوازیه ئه‌و کاته ده‌رده‌که‌وێ که‌ راسته‌قینه‌ بێ ده‌ست تێوه‌ردان،یانی به‌ دوور له‌ هه‌ر جۆره‌ کارکردێکی ده‌ره‌کی ،ته‌نیا به‌ که‌ڵک وه‌رگرتن له‌ ڕه‌مزکان و هێماکان دێته‌ گێڕانه‌وه‌.(یانی نه‌ک به‌ کار له‌ سه‌ر کردنێکی راسته‌و خۆ له‌ سه‌ر جیهانی ده‌ره‌وه‌ی).؛

ده‌نگ سه‌ر چاوه‌که‌ی خۆی بزر ده‌کا،نووسه‌ر ئاوقای مه‌رگی خۆی ده‌بێ و نووسین ده‌ست پێده‌کا.ده‌گه‌ڵ ئه‌مه‌دا واتای ئه‌م داهێنانه‌ش‌ ئاڵ و گۆری به‌ سه‌ر داهاتووه.له‌ کۆمه‌ڵگا قه‌ومیه‌کاندا به‌ر پرسیایه‌تی کاری گێڕانه‌وه‌ وه‌ک ئه‌رکی تاکه‌ که‌س چاوی لێناکرێ.گێڕانه‌وه‌ی به‌سه‌رهاته‌کان کاری فریاڕه‌سێک،جادووبازێک یان نوێنه‌ریکه‌.ئه‌ویش نه‌ک له‌ سۆنگه‌ی "نبووغ"ه‌که‌یه‌‌وه‌،به‌ڵکوو چۆنیه‌تی ڕاپه‌ڕاندنی4 ئه‌م ئه‌رکه‌(واتا پسپۆڕی و لێزانی ئه‌و به‌ سه‌ر تکنیکه‌کانی گێڕانه‌وه‌ دا) یه‌ ڕێزی لێ ده‌گیرێ و به‌ سه‌رنجه‌وه‌ لێ‌یڕاده‌مێنن.؛؛

نووسه‌ر که‌سایه‌تیه‌که‌ ئه‌مڕۆیی .به‌ر‌هه‌می کۆمه‌ڵگای خۆمانه.‌ هه‌ر بۆیه‌ش له‌ پرۆسه‌ی هه‌ستانیدا له‌ دڵی سه‌ده‌کانی ناوه‌ندیڕا‌،به‌ ڕێبازی ئه‌زموونخوازی ئینگلیزی5 وهزرخوازی فه‌ رانسه‌وی6 وباوه‌رهێنان به‌ بزووتنه‌وه‌ی چاکسازی ئایینی7 –واته‌ داشکانه‌وه‌ی ئایین بۆ باوه‌ڕی تاکه‌که‌سی له‌ کۆمه‌ڵگادا-توانی بایه‌خی تاکه‌که‌س ،به‌ واتایه‌کی گه‌وره‌تر،"‌ خودی مرۆڤ" بدۆزێته‌وه‌.؛

جێی‌ خۆشیه‌تی ئه‌گه‌ر،‌ هه‌ر ئه‌م پۆزیتیویسمه‌* که‌ پاڵاوته‌ ولووتکه‌ی جیهانبینی سه‌رمایه‌داریه‌،زۆرترین بایه‌خ ده‌دات به‌ خودی نووسه‌ر.؛

نووسه‌ر به‌رده‌وام به‌ سه‌ر کتێبه‌ مێژوویی ئه‌ده‌بیه‌کاندا،به‌ سه‌ر ژینامه‌ی نووسه‌ران ودیمانه‌ی گۆواره‌کانداحکوومه‌ت ده‌کا.

نووسه‌ر ئێستاش به‌ سه‌ر خۆدی هه‌ست،به‌ واتای" ئاگایی8"و زانیاری قه‌ڵه‌م به‌ ده‌ستان دا-که‌ حه‌ز ده‌که‌ن خۆیان و به‌رهه‌مه‌کانیان له‌ رێگه‌ی له‌ خۆ دوان و گێڕانه‌وه‌ی بیره‌وه‌ریه‌کانیانه‌وه‌ له‌ یه‌ک شه‌ته‌ک بده‌ن-،ده‌سه‌ڵات داری ده‌کا.

سیمایه‌کی که‌ له‌ ناو فه‌رهه‌نگی جه‌ماوه‌ردا، له‌ ئه‌ده‌بیات خۆ ده‌خاته‌‌ به‌ر چاو،دیمه‌نێکه‌ که‌ به‌شێوه‌یه‌کی چڕ و ملهوڕانه ‌به‌ سه‌ر جه‌غزی نووسه‌ر دا ،واته‌خودی خۆی، ژیانی،حه‌ز و سه‌لیقه‌ و سۆز و خرۆشه‌کانی دا ده‌خولێته‌وه‌.ئێستاش زۆربه‌ی ڕه‌خنه‌کان هه‌ر ئه‌و واتایه‌ ده‌گرێته‌وه‌ که‌:ئاکام و به‌رهه‌می کاری بۆدلێر،یانی نامرادی و جوانه مه‌رگی خودی بۆدلێر.کاری وانگۆک یانی شێتیه‌که‌ی وکاری چایکۆفسکی به‌رامبه‌ره‌ ده‌گه‌ڵ ره‌زیلی و خوێڕیه‌تی چایکۆڤسکی.

لێکدانه‌وه‌ی به‌رهه‌مێک،هه‌میشه‌ له‌ ناو پیاوێک یان ژنێك دا که‌ خوڵقێنه‌ری ئه‌و به‌رهه‌مه‌یه‌،مسۆگه‌ر ده‌بێ. هه‌ر ده‌ڵێی ئه‌م به‌رهه‌مه‌ -له‌ ڕێگه‌ی ته‌مسیله‌ تاریک و روونه‌کانی نووسراوه‌ی ته‌خه‌یولیه‌وه‌-ئاکامی ده‌نگی که‌سێکی تاقانه‌یه‌.ده‌نگی نووسه‌ر که‌ ئێمه‌ به‌"مه‌حڕه‌می ڕازی خۆی" ده‌زانێ.

‌ هه‌ر چه‌نده‌ زاڵیه‌تی نووسه‌ر به‌رده‌وام به‌ته‌واوی هێزیه‌وه‌ خۆی ده‌رده‌خا.(ره‌خنه‌ی نوێ جگه‌ له‌ داسه‌پاندنی ئه‌و ئه‌م زاڵیه‌تیه‌ هیچی تری له‌ ده‌ست نه‌هاتووه‌.)به‌لام حاشای لێناکرێ زۆرنووسه‌ریش بوون زۆرله‌مه‌و به‌ره‌وه‌ بێ‌وچان هه‌وڵیان بۆ کاڵ کردنه‌وه‌ی ئه‌م ڕه‌نگه‌ زاڵه‌ داوه‌.

له‌ فه‌رانسا ، بێ شک مالارمه‌ بوو بۆ یه‌که‌م جار به‌ چاکی هه‌ستی به‌و پێویستیه‌‌ کرد،که‌ ده‌بێ خودی زمان له‌ جێگای ئه‌و که‌سه‌ دابندرێ ،که‌ تا دوێینێ به‌ خاوه‌نی زمانه‌که‌ داده‌ندرا. ئه‌و له‌ زووتره‌وه ‌ئه‌و نیازه‌ی هه‌ست پێکردبوو.بۆ مالارمه‌ و هه‌روه‌ها بۆ ئێمه‌ش ئه‌وه‌ زمانه‌ که‌ ده‌ئاخوێ نه‌ک نووسه‌ر. نووسین له‌ رێگای جۆرێک توانه‌وه‌ی که‌سایه‌تی ؛** هاو کات ده‌گه‌ڵ ئه‌و(هه‌ڵبه‌ته‌ ئه‌مه‌ جیاوازی هه‌یه‌ ده‌گه‌ڵ عه‌ینییه‌ت خوازی ده‌ست و پێ گری رۆماننووسی رئالێست)گه‌یشتۆته‌ ئه‌و ئاسته‌ی که‌ ته‌نیا زمان کاریگه‌ر ئه‌بێ.زمان به‌ رێوه‌ی ئه‌بات،نه‌ک "من". تێکرای تیۆری ئه‌ده‌بی9 مالارمه‌ بریتیه‌ له‌ دامرکاندنه‌وه‌ی نووسه‌ر به‌قازانجی نووسینه‌که‌.(ئه‌مه‌ش هه‌ر وه‌ک بۆمان ده‌رده‌که‌وێ، به‌ واتای گه‌ڕاندنه‌وه‌ی خوێنه‌ره‌ بۆ پله‌ی خۆی.)تا خوێنه‌ر سه‌روه‌ری خۆی پێ بدرێته‌وه‌-.والری که‌ له‌ سۆنگه‌ی ده‌روونناسی "خود10"ه‌وه ‌ده‌ست و باڵی گیرابوو به‌ راده‌یه‌کی به‌ر چاو ئاستی ‌ ده‌سه‌ڵات و کارتێکردنی تیۆری مالارمه‌ی نزم کرده‌وه‌. به‌ڵام ئۆگری مالارمه‌ به‌ کلاسیزم11 وای کرد روو بکاته‌ وانه‌کانی فه‌ننی به‌یان"12.والری هیچ کات ده‌ستی له‌ لۆمه‌ و گاڵته‌ کردن به‌ نووسه‌ر هه‌ڵنه‌‌گرت.والری شیلگیرانه‌ جه‌ختی کرده‌ ‌ سه‌ر سرووشتی زمانناسی (یان وه‌ک ده‌ڵێن سرووشتی خۆ خستنه‌ مه‌ترسیه‌وه‌) کاره‌که‌یی و له‌ به‌رهه‌مه‌ په‌خشانه‌کانی دا به‌رده‌وام لایه‌نگریی له‌ بیچمی بنچینه‌ییی که‌لامی بوونی ئه‌ده‌بیات کرد.که‌ له‌ به‌رانبه‌ر ئه‌مدا هه‌ر جۆره‌ داڵده‌ بردنه‌ به‌ر "ده‌رووناوی بوون"13ی نووسه‌ری بێ یه‌کودوو به‌ خورافات دێته‌ به‌ر چاو.

پرۆست خۆی،به‌ پێچه‌وانه‌ی ئه‌و شته‌ ده‌وونناسیانه‌ی که‌ به‌ ڕواڵه‌ت وه‌ک لێکدانه‌وه‌کانی ئه‌و سه‌یری ده‌که‌ن،به‌ راشکاوی و ئازایانه‌ و هه‌روه‌ها به‌وپه‌ڕی ووردبینیه‌وه‌ هه‌وڵی ده‌دا بۆ شێواندنی پێوه‌ندی نێوان نووسه‌ر و که‌سایه‌تیه‌کانی ناو به‌رهه‌مه‌که‌ی.بۆیه‌ش له‌ به‌رهه‌مه‌کانی پرۆست دا ئه‌و که‌سه‌ی که‌ چیرۆک ده‌گێڕێته‌وه‌ ئه‌و که‌سه‌ نیه‌ که‌ دیویه‌تی و هه‌ستی پێکردووه‌،ته‌نانه‌ت ئه‌و که‌سه‌ش نیه‌ که‌ له‌ ناوه‌ندی نووسین دایه‌.به‌ڵکوو ئه‌و که‌سه‌یه‌ که‌ ته‌مایه‌تی‌ بنووسێ.(ئه‌وه‌ی چیرۆکه‌که‌ ده‌گێڕێته‌وه‌ پیاوه‌ گه‌نجه‌که‌ی ناو چیرۆکه‌که‌یه‌،به‌ڵام له‌ ڕآستیدا ئه‌و پێاوه‌ کێیه‌ و چه‌ند ساڵی ته‌مه‌نه‌؟ده‌یهه‌وێ بنووسێ به‌ڵام ناتوانێ. رۆمان له‌و شوێنه‌وه‌ ده‌ست پێده‌کا،که‌ نووسین مسۆگه‌ر ده‌بێ.)پرۆست له‌ راستیدا حیماسه‌ی-ئازایه‌تی- نووسینی نوێی خوڵقاند. ئه‌و له‌ کوێن نیشاندانی خۆی له‌ رۆمانه‌که‌ی دا(وه‌ک چۆن زیاتر وا ده‌نوێنێ)له‌ بنه‌ڕه‌ت دا به‌ لایه‌کی پێچه‌وانه‌ ‌دا هه‌نگاوی ناو سه‌رجه‌می ژیانی خۆی کرد به‌و به‌رهه‌مه‌ ،که ‌کتێبه‌که‌ی‌ نموونه‌ی ئه‌و بوو .به‌و پێ ودانه‌ بۆمان ده‌رده‌که‌وێ که‌ شارلۆس چاولێکه‌ری مه‌نتسکیو ناکات ومه‌نتسکیوش-له‌واقعی حیکایه‌تی و مێژوویی خۆیدا-هیچ شتێک نیه‌ جگه‌ له بوونێکی دووهه‌می که‌ له‌ شارلۆسه‌وه14‌ سه‌رچاوه‌ی گرتووه‌. له‌ کۆتاییشدا بێ ئه‌وه‌ی پشوومان له‌م" پێش‌مێژووی نوێخوازیه"‌ زیاتر هه‌ڵکێشین،ده‌بێ ئاوڕێک له‌ سوررئالیسم بده‌ینه‌وه‌. ئه‌ر چی سوررئالیسم نه‌یتوانی پله‌یه‌کی به‌رزو شیاو بۆ زمان قاییل بێ.[زمان سیستمێکی پێک هاتوو له‌ ڕه‌مزه‌کانه‌ و ئامانجی ئه‌م بزووتنه‌وه‌یه‌ش، رۆمانتیکانه‌ وێران کردنی راسته‌وخۆی ره‌مزه‌کان بوو..کارێک که‌ خۆی له‌ خۆیدا له‌ خه‌یاڵێکی خاو تێنه‌ده‌په‌ڕی.چونکه‌ ره‌مز وێران ناکرێ. ره‌مز ته‌نیا ده‌کرێ؛" سه‌ر له‌نوێ بخرێته‌وه‌ گه‌ڕ".)؛به‌ڵام هه‌ر چی بێ توانی له‌ هێنانه‌ خواری ئاستی پیرۆزێتی سیمای نووسه‌ردا کاریگه‌ر بێ ؛
سورئالیسم ئه‌م ئه‌رکه‌ی به‌ پێشنیاری به‌رده‌وامی خۆی ،له‌ پێناو تێک رماندنی له‌ نه‌کاوی چاوه‌ڕوانیه‌ ماناییه‌کان (هه‌ر چه‌مکه‌ به‌ ناو بانگه‌که‌ی خۆ هه‌ڵڕشتن- ته‌کان- له‌ سوررئالیسمدا)جێ به‌ جێ کرد.ئه‌ویش به‌ سپاردنی ئه‌رکی نووسین به‌ حاڵه‌تێکی وا که‌ له‌ خۆوه‌ و به‌ به‌ پڕتاو ده‌ست بکه‌ی به‌ نووسین.(ئه‌و شته‌ی که‌ زه‌ین خۆی لێی بێ خه‌به‌ره‌،-به‌ ده‌ست و به‌وه‌رگرتنی ' ئه‌سڵ'وئه‌زموونێک له‌ سه‌ر بنه‌مای نووسینی هاوکات له‌ سۆنگه‌ی چه‌ند که‌سه‌وه‌.؛

زمانه‌وانی به‌ وه‌لانانی خودی چه‌مکی ئه‌ده‌بیات(له‌ راستیشدا ئه‌و جۆره‌ ده‌سته‌به‌ندی کردنانه‌ بایه‌خی خۆیان له‌ ده‌ست ده‌ده‌ن)هه‌ر له‌ هه‌مان کاتدا که‌ وا پێشان ده‌دا هه‌مووی ئه‌م زانیاری پێدانه‌15 باس له‌ پرۆسه‌یه‌کیی بێ‌ناوه‌ڕۆک ده‌که‌ن، به‌ئامانجی وێران کردنی نووسه‌ر،خۆی به‌ پۆلێ که‌ره‌سته ی پڕ بایه‌خی لێکۆڵینه‌وه‌ ته‌یار ده‌کات. له‌ ڕوانگه‌ی زمانناسیه‌وه‌ ئه‌م پرۆسه‌یه‌، بێ ئه‌وه‌ی پێویستیشی به‌وه‌ هه‌بێ به‌ که‌سایه‌تی خوێنه‌ران پڕ کرێته‌وه‌،کارکردی خۆی هه‌ر ده‌پارێزێ.؛

زمانناسی ده‌ڵێ:نووسه‌ر بۆ نووسین له‌به‌ڵگه‌یه‌ک زیاتر نیه‌، هه‌رئه‌و شته‌ که‌ "من"ناتوانێ بوونی ببێ.زمان بابه‌ت ده‌ناسێ،نه‌ک "که‌س"ه‌که‌. بابه‌تـیش- له‌ هه‌مان کاتدا،له‌ ده‌ره‌وه‌ی ئه‌و ئه‌و" زانیاریه‌ی" که‌ پێناسه‌ و مه‌رجی پێ ده‌به‌خشێ،شتێکی پووچه‌ڵه- هه‌رئه‌وه‌نده‌ی که‌ یه‌کپارچه‌یی ئه‌دا به‌ زمان ته‌واوه‌‌. بابه‌ت ده‌توانێ وهه‌ڵگری ئه‌و‌ه‌یه‌‌ له‌ هه‌موو وزه‌و توانیایه‌کانی زمان که‌ڵک وه‌رگرێ.؛

ده‌رهاویشتنی نووسه‌ر(لێره‌ ده‌توانین ده‌گه‌ڵ برێشت هاوده‌نگ بین،که‌ باس له‌ مه‌ودادانانـ"فاسله‌ گوزاری"ی راسته‌قینه‌ ده‌کا؛وه‌ک ئه‌و ده‌ڵێ :نووسه‌روه‌ک کۆته‌ڵێک له‌ دوورترین خاڵی گۆڕه‌پانی ئه‌ده‌بی دا له‌ چاوان ون ده‌بێ)ته‌نیا راستیه‌کی مێژوویی یا هه‌نووکه‌یی وله‌پاواندا بووی نووسین نیه‌. ده‌رهاویشتنی نوسه‌ر ،ده‌قی تازه‌ ده‌گۆڕێ.(روونتر بڵێم:ده‌ق ئه‌مجاره‌یان جۆرێک ده‌خوڵقێ و ده‌خوێندرێته‌وه‌ که‌ نووسه‌ر له‌ هیچ ئاستێکیدا به‌دی ناکرێ.؛

لێره‌دا ده‌گه‌ڵ جیاوازی له‌ زمانبه‌ندی دا به‌ره‌و روو ده‌بین. نووسه‌ر،ئه‌گه‌ر ئیمانی پێ‌بێنین،هه‌ر له‌ کوێن رابردووی کتێبه‌که‌ی لێی تێده‌گه‌ین:کتێب و نووسه‌ر هه‌ر خۆبه‌خۆ له‌سه‌رتاقه‌ هێڵێک جێگیر ده‌بن.هێڵێک که‌ دابه‌ش بووه‌ به‌ دوو که‌رتی پێش و پاشه‌وه‌. وا وای دانێین که‌ نووسه‌ر بژیوی کتێبه‌که‌ی‌ دابین ده‌کا،یانی نووسه‌ر‌ به‌ر له‌ بوونی‌کتێبه‌که‌ی هه‌یه‌،بیر ده‌کاته‌وه‌،ئازار ده‌چێژێ،بۆی ئه‌ژی و سه‌روه‌ری ئه‌و‌ به‌ سه‌ر به‌رهه‌مه‌که‌یدا،وه‌ک پێوه‌ندی باوک له‌ده‌گه‌ڵ جگه‌ر گۆشه‌که‌ی وایه‌.

درێژه‌ی هه‌یه‌....؛
positivism*
:(impersonality )**
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ هــــــزر
مه‌رگی نووسه‌ر/ڕۆڵان بارت-به‌شی دووهه‌م

بارت ده‌ڵێ :ئێمه‌ ده‌زانین بۆ ئه‌وه‌ی دوارۆژ هی نووسین بێ،ده‌بێ ئوستووره‌ به‌راوه‌ژوو که‌ینه‌وه‌: له‌ داییک بوونی خوێنه‌ر، ده‌بێ به‌ نرخی مردنی نووسه‌ر مسۆگه‌ر بکرێ.ئه‌مه‌ به‌ردێک بوو بارت له‌ شیشه‌کانی هزری سه‌رده‌می خۆی هاڵاند.زۆر که‌س به‌رهه‌ڵستی بوون. به‌ قه‌ولی خۆی ده‌ڵێ:ئه‌م وتاره‌یان زۆرخوێنده‌وه‌ به‌ڵام که‌میان به‌باش خوێنده‌وه‌.به‌ڵام راستی ئه‌وه‌ بوو بارت و سارته‌ر شۆرشێکیان ناوه‌ که‌ له‌ سه‌ده‌ی بیسته‌مدا باشی رچه‌ شکاند. ره‌نگه‌ هه‌ر ئه‌و دئباره‌ خوێندنه‌وه‌ی چه‌مکی"مانا"و وێچووه‌ زه‌ینیه‌کانی مانایه‌ له‌م وتاره‌دا وای کرد ئێستاش ئه‌م چه‌ند لاپه‌ڕه‌یه‌ گه‌وره‌یی خۆی به‌رده‌وام پاراستبێ.ئه‌مه‌ش
به‌شی دوهه‌م و کۆتایی وتاره‌ "لانه‌ره‌که‌ی" بارتی تاقانه‌
*رامان
به‌شی دوهه‌م....
له‌ رووبه‌ڕووبوونه‌وه‌ ده‌گه‌ڵ ئه‌م ڕامانه‌دا، "بنووس"16ی ئه‌مڕۆیی هاوکات ده‌گه‌ڵ ده‌قه‌که‌دا له‌داییک ده‌بێ. به‌هیچ جۆر نه‌ ئه‌م سه‌روه‌ری به‌ سه‌ر د‌ه‌ق دا هه‌یه‌ نه‌ده‌ق سه‌روه‌ری به ‌سه‌ر ئه‌ودا.بۆ کتێبه‌که‌ش ئه‌گه‌ر وه‌ک بار- ێک17 له‌ به‌ر چاوی گرین،نووسه‌ر ده‌وری بارهه‌ڵگر18 ناگێڕێ. زه‌مه‌نێکیش جگه‌ له‌ کاتی هه‌ست(آگاهی) بوونی نیه‌. هه‌ر ده‌قێکیش به‌رده‌وام و به‌رده‌وام لێره‌ وئێستا ده‌نووسرێته‌وه‌. راسته‌قینه‌ ئه‌مه‌یه‌(یان وای تێگه‌یشتووین)که‌ نووسه‌ر ئیتر به سه‌ر‌ کار و باری نووسینه‌وه،بیرکاری،نواندنه‌وه(باز نمایی)‌،وێنا کردن،(به‌وجۆره‌ی کلاسیکه‌کان لێی ده‌دوێن) ده‌لاله‌ت ناکات. نووسین ده‌قاوده‌ق به‌ سه‌ر ئه‌و شته‌دا که‌ زمانه‌وانه‌کان(به‌ سرنج دان به‌ فه‌لسه‌فه‌ی ئاکسفۆرد19)ناوی ده‌نێن جۆره‌-کردار20-ێک،[جۆرێک شێوازی قسه‌ کردنی ده‌گمه‌ن و که‌م وێنه‌] ده‌لاله‌ت ده‌کا. شێوازێک که‌ له‌ پاوانی که‌سی یه‌که‌م دایه‌ وله‌ "ئێستا"دا ده‌رده‌بڕدرێ.له‌م شێوازی قسه‌ کردنه‌دا "زانیاریدان"جگه‌ له‌ کردارێک که‌ له‌ سۆنگه‌ی ئه‌وه‌وه ‌ده‌رده‌بڕدرێ، ناوه‌ڕۆکێکی تری نیه‌.(هه‌ڵگری ڕاو پێشنیارێکی تر نیه‌).شتێکی وه‌ک بڵێی "من ڕاده‌گه‌یه‌نم"له‌ لایان پاشاکانه‌وه‌،یان بڵێی"من ده‌خوێنمه‌وه‌"له‌لایان شاعیرانی که‌وناراوه‌.

بنووسی ئه‌مڕۆیی به‌ ده‌راویشتن و ناشتنی نووسه‌ر،وه‌ک له‌ بۆچوونه‌ سه‌رسه‌ره‌کیه‌کانی پێشینیانیدا به‌دی ده‌کرێ،ئیترناتوانێ بێته‌ سه‌ر ئه‌و بڕوایه‌ "که‌ ئه‌م ده‌سته‌ ده‌روه‌ستی ئه‌م بیر و هه‌سته‌ نایه‌. ناتوانێ فه‌رمانێکی وا ده‌ربکات و به‌و شێوه‌یه‌‌ و به‌ پێی نیازی خۆی ته‌گه‌ره‌ بخاته‌ سه‌ر رێی ئه‌و ڕه‌وته‌ی سه‌ره‌وه‌ وبه‌ فیتی دڵی خۆی تیف تیفه‌ی ئه‌و قه‌واره‌یه‌ بدات که‌ خۆی به‌ دڵیه‌تی. به‌ پێچه‌وانه‌وه‌له‌ لای ئه‌و،ده‌ستێکی دابڕاو لا هه‌موو ده‌نگێک وپه‌روه‌رده‌ بوو له‌ ژێر کارتێکردنی حاڵ و‌ هه‌وای مه‌حزی نووسینه‌وه‌دا،(نه‌ک ده‌ربڕین)،له‌ ده‌وه‌رێکی بێ ‌ سه‌رچاوه‌ دا ده‌که‌وێته‌ پشکنین.(یان هیچ نه‌بێ له‌ ده‌وه‌رێکدا که‌ سه‌رچاوه‌یه‌کی تری بێجگه‌ له‌ خودی زمانه‌که‌ نیه‌.زمانێکی که‌ به‌رده‌وام گومان ده‌خاته‌ سه‌ر هه‌موو سه‌رچاوه‌کان).

ئه‌وه‌ ده‌زانین ده‌ق هێڵێک له‌ وشه‌ی رووت نیه‌ که‌ واتایه‌کی لاهووتی(په‌یام،نووسه‌ر، خوای) لێوه‌ده‌رچێ. به‌ڵکوو که‌شایه‌کی فره‌لایه‌نه‌ له‌ کۆمه‌ڵه‌ نووسینێکی جۆراوجۆر،که‌ هیچ کامیان ره‌سه‌ن نین، له‌وێدا تێکه‌ڵ به‌ یه‌ک ده‌بن و له‌یه‌ک ده‌نگوێن.

ده‌ق له‌ تان وپۆی ئه‌و حیکایه‌تانه‌ پێک هاتووه‌ که له‌و بێ ئه‌ژمار مه‌کۆ فه‌رهه‌نگیانه‌ وه‌رگیراون. هه‌ر وه‌ک بوڤارو پێکووشه‌21، ئه‌و دوو روونووسه‌ نه‌مره‌. که‌له‌ یه‌ک کاتدا هه‌م به‌رز و به‌ڕێز بوون، هه‌م بۆ گاڵته‌ پێکردن ده‌بوون. ئه‌و هه‌موه‌ رشقه‌نیه‌یان راسته‌ و راست باسی له‌ راسته‌قینه‌ی نووسین ده‌کرد. نووسه‌ریش ته‌نیا ئه‌مه‌ی له‌ ده‌ست دێ لاسایی حاڵ و هه‌وایه‌ک بکاته‌وه‌ که‌ زیاتر ده‌ره‌کی یه‌ نه‌ک ده‌روونی. تاقه‌ هێزێکی که‌ شکی ده‌بات له‌مه‌ دایه‌ که‌ نووسینه‌کان تێکه‌ڵ بکات و رووبه‌ڕووی یه‌کیان بکاته‌وه‌. به‌ جۆرێ قه‌ت وا نه‌بێ پشت به‌ یه‌کیان ببه‌ستێ.

ئه‌و ئه‌گه‌ر ئامانجی گێڕانه‌وه‌ی"خۆی"بێ‌،ده‌بوو لانی که‌م ئه‌مه‌ی بزانیبایه‌ :ئه‌و"شته"‌ده‌روونیه‌ی ده‌یهه‌وێ به‌ زمانێکی تر بۆمانی بگێڕێته‌وه‌، ته‌نیا فه‌رهه‌نگێکی وشه‌یه‌-وشه‌دانێکه‌- که‌ وشه‌کانی ته‌نیا به‌ یارمه‌تی وشه‌کانی تری لێکده‌د‌رێنه‌وه‌. ئه‌مه‌ش ڕه‌وتێکی به‌رده‌وامه‌ وکۆتایی نایه‌.

"تۆماس دۆکوه‌ینس22"لاو ئه‌م ئه‌زموونه‌ی تاقی کرده‌وه‌. دۆکۆینسی له زمانی یونانیدا هێنده‌ پسپۆڕ بوو،توانی به‌ بیانووی وه‌رگێڕانی باوه‌ڕه‌کان و نموونه‌گه‌لی‌ تازه‌ وده‌گمه‌ن بۆ سه‌ر ئه‌و زمانه‌ مردووه‌،فه‌رهه‌نگێکی وه‌ها ته‌سه‌ل بۆ خۆی ده‌سته‌ به‌ر بکاکه‌ بشێ پشتی پێ ببه‌ستێ.پاشان ئه‌و فه‌رهه‌نگه‌ی وه‌ها په‌ره‌ پێدا که‌ له‌ هه‌مووی ئه‌و فه‌رهه‌نگی وشانه‌ی له‌ ته‌وه‌ره‌ی چالاکیه‌ ئه‌ده‌بیه‌کاندا نووسراون،قووڵتر و به‌ربڵاوتر بوو.

بۆدلێرله(‌paradis artificiets)دا له‌م باره‌وه‌ ده‌ڵێ:بنووس که‌ له پاش نووسه‌ر سه‌ر هه‌ڵ ده‌دا، ئه‌وه‌ جۆش و خرۆشه‌کان،خوو و خده‌کان،خه‌م و کارتێکردنه‌کان نیه‌ که‌ له‌ده‌روونی خۆیدا هه‌ڵیان ده‌گرێ. به‌ڵکوو ئه‌وه‌ فه‌رهه‌نگێکی زه‌به‌لاحی وشه‌یه‌ و شێوه‌ نووسینێکی له‌ وه‌ستان نه‌هاتووش که‌ له‌ دوو توێی ئه‌و فه‌رهه‌نگه‌ی ده‌ر ده‌کێشێ.

ژیانیش جگه‌ له‌ لاسایی کردنه‌وه‌ی ئه‌م کتێبه‌ کارێکی تری له‌ ده‌س نایه‌.کتێبه‌که‌ش خۆی له‌ خۆی داهه‌ر تانوپۆی له‌ نیشانه‌کان پێک هاتووه‌.لاسایی کردنه‌وه‌یه‌کی بێ ئاکام،که‌ هه‌تاهه‌تایه‌ بێ ئه‌نجام ده‌مێنێته‌وه‌.

به‌ وه‌لانانی نووسه‌ر، بانگه‌شه‌ی ره‌مز سرینه‌وه‌ له‌ ده‌ق،قسه‌یه‌کی خۆڕاییه‌. ئه‌گه‌ر نووسه‌رێک ببه‌خشینه‌ ده‌ق،ده‌قه‌که‌مان ده‌ربه‌ستی شتێک کردوه‌.به‌ جۆرێک،مه‌دلوولێکی به‌ ئه‌نجام گه‌ییشتوومان23 بۆ ده‌ست نیشان کردووه‌ و ده‌قه‌که‌مان داخستووه‌.وه‌ها تێگه‌ییشتنێک له‌سه‌ر ده‌ق، ده‌گه‌ڵ ره‌خنه‌ش ده‌گونجێ. ئه‌گه‌ر وابێ. ئه‌و ده‌م ئه‌رکی گه‌وره‌ی ره‌خنه‌، ده‌بێته‌ دۆزینه‌وه‌ی نووسه‌ر(یان تێگه‌ییشتنه‌کانی ئه‌و:کۆمه‌ڵگا،مێژوو،زه‌ین،ئازادی)له‌ پشت ده‌قه‌وه‌: ئه‌و کاته‌ که‌ نووسه‌ر خۆ به‌ ده‌سته‌وه‌ ده‌دا ده‌ق"دێته‌ شه‌رح کران"و ئه‌مه‌ش یانی سه‌رکه‌وتنی ره‌خنه‌گر.هه‌ر بۆیه‌ش زۆر سه‌یر نیه‌ له باری مێژوویه‌وه‌ ده‌سترۆییشتوویی نووسه‌ر هاو واتا بووه‌ ده‌گه‌ڵ ده‌سترۆییشتوویی ره‌خنه‌گر. هه‌روه‌ها سه‌یریش نیه‌ ئه‌گه‌ر ئه‌مڕۆ ئه‌بینین،ره‌خنه(جاچ ره‌خنه‌ی نوێ یا خۆ ...)‌ و نووسه‌ر هه‌ر دووکیان ،باڵ به‌ باڵی یه‌ک به‌ره‌و سڕانه‌وه‌‌ ئه‌چن. له‌ فره‌لایه‌نێتی نووسیندا، له‌ جیاتی ره‌مزسڕینه‌وه24‌،هه‌مووشتێک ده‌بێ ره‌ها25 بکرێ.پێکهاته‌،له‌ هه‌ر خاڵێک و هه‌ر رووپه‌ڕێکدا ده‌توانێ به‌رده‌وام درێژه‌ی پێ بدرێ یان ده‌رکێشرێت(وه‌ک تاڵی گۆره‌وی)،.به‌ڵام له‌ پشت ئه‌وه‌وه‌ شتێکی ترت ده‌ست ناکه‌وێ.پانتای نووسین بۆ چوونه‌ ناخ و موو به‌ موو پشکنینی نیه‌،به‌ڵکوو رووپه‌ڕێکه‌‌ بۆ ئه‌وه‌ی سه‌فه‌ری تیابکه‌ی. نووسین،هاو کات ده‌گه‌ڵ ئه‌وه‌ خۆ به‌ ده‌ست ماناوه‌ نادا،به‌رده‌وام به‌ شێوه‌یه‌کی رێکخراوه‌، مانا داده‌ڕێژێ بۆ ئه‌وه‌ی بیسرێته‌وه.‌ به‌م شێوه‌یه ده‌قاو ده‌ق ئه‌ده‌ب(باشتر وایه‌ لێره‌وه‌ بڵێین نووسین)یش،به‌ خۆ پاراستن له‌ جێگیر کردنی"راز"ێک،مانایه‌کی به‌ ئه‌نجام گه‌یشتوو بۆ ده‌ق(هه‌روه‌ها بۆ جیهان ‌له‌ شێوه‌‌ی ده‌ق)ئه‌و شته‌ی به‌ جۆرێک چالاکی دژه‌ لاهووتی ده‌زانین،ده‌خاته‌ گه‌ڕ.چالاکیه‌ک که‌ له‌راستیدا خۆی شۆڕشێکه‌، چونکه‌ خۆ پاراستن له‌ سه‌قامگیر کردنی مانا له‌ لێکدانه‌وه‌ی ئاخری دا،خۆپاراستن له‌ خوا و هاوشێوه‌ زه‌ینیه‌کانی ئه‌و- به‌ڵگه‌، زانست، یاسا-یه‌.

وه‌رن با بگه‌ڕێینه‌وه‌ سه‌ر رسته‌که‌ی باڵزاک.که‌س"تاکه‌ که‌س"ێک ئه‌و ڕسته‌یه‌ی به‌ زار دانه‌هاتووه‌: پێگه‌ی راسته‌قینه‌ی نووسین نه‌ک له‌ سه‌رچاوه‌ و ده‌نگی دا،به‌ڵکوو ده‌بێ له‌ خوێندنه‌وه‌دا بۆی بگه‌ڕێی. نموونه‌یه‌کی وردتر دێنمه‌وه‌ بۆئه‌وه‌ی باشتر له‌مه‌ بگه‌ین. له‌ تۆژینه‌وه‌یه‌کی تازه‌دا(له‌ لایان جی.پی.وێرنان)26 که‌ له‌ مه‌ڕ ره‌گه‌زه‌ شاراوه‌ و دوولایه‌نه‌کانی تراژیدی یوونانی دا بوو، واده‌ر که‌وت که‌ تان و پۆی ده‌قه‌ تراژیدیه‌کانی یونانی له‌ وشه‌گه‌لێک که‌ له‌ چه‌ند سه‌ره‌وه‌ واتا ده‌به‌خشن پێکهاتووه‌،وشه‌گه‌لێک که‌ هه‌ر کام له‌ که‌سایه‌تیه‌کان له‌ سه‌رێکه‌وه‌ تێیده‌گه‌ن(له‌ راستیشدا هه‌ر ئه‌م خراب تێگه‌یشتنه به‌رده‌وامه‌یه‌ بیچم(شکڵ) ده‌دا به‌ تراژیدیا). به‌ڵام که‌سێکیش هه‌یه‌ ده‌گه‌ڵ چه‌ند واتایی بوونی وشیه‌کیشدا،لێی تێده‌گا و سه‌ره‌ڕای ئه‌مه‌ش به‌ که‌ڕی و گوێ نه‌بیس بوونی ئه‌و که‌سایه‌تیانه‌ی‌ له‌ به‌ر ده‌م ئه‌ودا قسه‌ ده‌که‌ن،ده‌زانێ. ئه‌مه‌ش هه‌مان خوێنه‌ر(بیسه‌ر) ه.سه‌رله‌به‌ری "بوونێتی" نووسین به‌م شێوه‌یه‌ سه‌رهه‌ڵده‌دا: ده‌ق له‌ پۆلێ نووسراوه‌ی چه‌ند لایانه‌،که‌ هه‌ر کامیان له‌ هه‌ندێ فه‌رهه‌نگی جیا جیا وه‌رگیراون و له‌ خرانه‌‌ ناو بۆنه‌کانی ده‌مه‌ته‌قێ - وتن و بیستن- و کێشه‌ و دژ به‌ یه‌ک(parody) بووندا، درووست بوون‌.خاڵێکیش هه‌یه‌ که‌ ئه‌م چه‌ند لایه‌نی‌ بوونه‌ له‌وێدا کۆ ده‌بێته‌وه‌،ئه‌و خاڵه‌ش،خوێنه‌ره‌،نه‌ک ئه‌و جۆره‌ش تاکوو ئێستا کوتویانه‌،"نووسه‌ر".

خوێنه‌ر که‌شایه‌که، هه‌مووی ئه‌و گێڕانه‌وانه‌ی که‌ نووسین دێننه‌ به‌رهه‌م- به‌ بێ ئه‌وه‌ی شتێک له‌ کیس بچێ – له‌ سه‌ر ئه‌و هه‌ڵده‌که‌ندرێ . یه‌کپارچه‌یی ده‌ق نه‌ک له‌ زێگه‌ و سه‌ر چاوه‌که‌ی دا،به‌ڵکوو له‌ ئامانجی ئه‌و دا شاراوه‌یه‌. به‌ڵام ئه‌و ئامانجه‌ ئیتر ناتوانێ شتێکی تاکه‌ که‌سیانه‌‌ بێ. خوێنه‌ر نه‌ مێژووی هه‌یه‌، نه‌ سه‌ربرده‌ی هه‌یه‌ و نه‌ده‌روونناسی. خوێنه‌ر ئه‌و که‌سه‌یه‌ له‌ چوار چێوه‌یه‌کدا یه‌کپارچه‌یی ده‌به‌خشێته‌ ته‌واوی ئه‌و نیشانانه‌ی ده‌قی نووسراو پێک دێنن. هه‌ر بۆیه‌ پیاو به‌ خۆی نیه‌ پێکه‌نینی دێ،ئه‌گه‌ر ده‌بینین نووسراوه‌ی ئه‌مڕۆکه‌،به‌ ناوی مرۆڤخوازیه‌وه‌،که‌ به‌ دهۆ و ریابازی خۆی ده‌کا به‌ پارێزه‌ری مافی خوێنه‌ر، شه‌رمه‌زار ده‌کرێ . ره‌خنه‌ی کلاسیک قه‌ت قه‌ت ئاوڕی له‌ خوێنه‌ر نه‌داوه‌ته‌وه‌. له‌ لای ره‌خنه‌ی کلاسیک ته‌نیا که‌سێکی که‌ له‌ ناو ئه‌ده‌بیاتدا بوونی هه‌یه‌،نووسه‌ره‌ . له‌مه‌و به‌و لاوه‌ ئیتر نامانهه‌وێ، بکه‌وینه‌ به‌ر تانه‌ و ته‌شه‌ری خۆپه‌ره‌ستانه‌ی کۆمه‌ڵه‌ی پیاوچاکانه‌وه‌، له‌ به‌ر ئه‌وه‌ی لایه‌نگری له‌ شتێکده‌که‌ین که‌ "وه‌لا ده‌نێ، ده‌خاته‌ پشت گوێ ، کۆتایی پێ دێنێ و تێک ده‌شکێنێ". ئێمه‌ ده‌زانین بۆ ئه‌وه‌ی دوارۆژ هی نووسین بێ،ده‌بێ ئوستووره‌ به‌راوه‌ژوو که‌ینه‌وه‌: له‌ داییک بوونی خوێنه‌ر، ده‌بێ به‌ نرخی مردنی نووسه‌ر مسۆگه‌ر بکرێ.

ته‌واو بوو.

تێبینیه‌کان:

1.sarasine

2.ئه‌م وشه‌یه‌م له‌ بابه‌تێکی هاوڕێم ره‌هبه‌ر مه‌حموود زاده‌ وه‌رگرتووه‌،له‌ جیاتی"پیچیدگی".تێبینیه‌که‌ی‌ ره‌هبه‌رم به‌لاوه‌ په‌سه‌ندتر بوو:مۆرێن ئاماژه‌ به‌مه‌ ده‌کا که‌ ریشه‌ی کۆنی وشه‌ی complex له‌ گه‌ڵ مانای چنراوه‌ (بافت) پێوه‌ندی هه‌یه‌ بۆ دانانی هاوسه‌نگی کوردی که‌ڵکم له‌ وشه‌ لاتینیه‌که‌ی وه‌رگرت. که‌ هاوسه‌نگه‌ فارسیه‌که‌ی ده‌بوه‌"ئاڵۆزی"زیاتر ده‌لاله‌تی بۆ ناڕێکی و پێکی ده‌کرد تا complexity.وه‌رگێری کوردی

3.subject 4.performance 5.english empiricism 6.french rationalism 7.reformation 8.the very consciousness 9.poetics 10.ego 11.classicism 12.rhethoric 13.interiority

14.بارون دۆشارلۆس یه‌کێکه‌ له‌ که‌سایه‌تیه‌کانی رۆمانی" به‌ شوێن زه‌مه‌نی له‌ ده‌ست چوو دا"(1914-27)له‌ نووسینی مارسێل پرۆست.وه‌ک ده‌ڵێن شارلۆس شێوه‌یه‌ک بوو کۆنت رابێرت دۆمێنتسکیو ی هاواڵی پرۆست.

15.enunciation 16.scriptor 17. predicate 18.subject 19.oxford aphilosophy 20. a performative

Bouvard and pecuchet.21کاسایه‌تیه‌ سه‌ره‌کیه‌کانی رۆمانی گوستاو فلۆبێر

22.tomas de quincy 23 . afinal signified 24. deciphered 25. disentangled 26.j.p.vernant vernant.....
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ هــــــزر
۱۶.۸.۸۴

شه‌یتانی سپی



نه‌خشه‌يه‌کی چ تێکه‌ڵه

شه‌ودره‌نگانی شه‌يتانی سپی

....چ گوناحه )

تاکسييه‌کی قه‌ده‌غه ئه‌مڕێژێته په‌ڕينه‌وه‌يه‌ک

....که نامهێڵن )
شه‌يتانی سپی

حه‌زی له په‌ڕينه‌وه‌يه
....ڕه‌نگه تا من )


فڕين که‌ ساده‌يه‌کی ئاڵۆزه

که دابه‌زينێکی هه‌ميشه خوێناوييه

....چ خۆشه خۆش )


پشيله‌کی حه‌په‌ساو

هه‌ڵتووته‌کاوه به‌رامبه‌ر ته‌نياييه‌کی قاوه‌يی

....چ نه‌خشه‌يه‌کی تێکه‌ڵه شه‌و دره‌نگانی شـ )


تاريک و تنووک

هه‌ڵتوته‌کاوه

منێکی ‌وا

.به‌رامبه‌ر شه‌يتانێکی بزۆزی ساده
رامان سۆفی سوڵتانی
۲ نظر: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
۱۵.۸.۸۴

...وه‌رگێڕانی چه‌ند شێعرێکی لۆرکا و چه‌ند په‌يڤێکی ترسنۆکانه






هه‌رچه‌ند ده‌سه‌ڵاتێکی باڵات له کاری وه‌رگێڕان- ئه‌ويش شێعر-دا هه‌بێ،ديسان که له‌کار بوويه‌وه هه‌ست ده‌که‌ی خه‌يانه‌تت کردووه.هه‌ميشه هه‌ندێ شتی گياندار له شێعره‌که به جێده‌مێنێ که نازانی چی بکه‌ی به ده‌ستيانه‌وه.ئه‌مه‌ش بێشک ده‌گه‌ڕێته‌وه بۆ خسڵه‌تی سۆسۆريانه‌ی زمان.ده‌گه‌ڕێته‌وه بؤ ئه‌و خزمايه‌تيه سڕومڕه‌ی نێوان زمانی شێعره‌که و ئه‌و سات و شوێنه‌ی شێعره‌که‌ی تيا له دائيک بووه ،ده‌گه‌ڕێته‌وه بۆ سه‌ربرده‌ی هه‌مووی ئه‌و شتانه‌و هه‌مووی ئه‌و ژانه زۆر زۆر تايبه‌تانه‌ی له گوورانی شێعره‌که دا کاريگه‌ريان هه‌بوه.
به‌ڕاست مرۆڤ نازانێ چی له وه‌رگێرانی شێعر بکات،له لايه‌که‌وه تۆ به ئه‌شقی وه‌رگێڕان،له سه‌مايه‌کی سێحراوی ئۆقره نه‌گرتوو خه‌ريکه په‌يکه‌رێک داده‌تاشی که ته‌نيا به جۆرێک له جۆره‌کان له شێعر ده‌چێ و به‌س.له لايه‌‌‌کی ديکه‌شه‌‌وه ئه‌گه‌ر وه‌رگێڕان نه‌بێ تۆ چی له رۆحی له وه‌ستان نه‌هاتووی ئه‌زراپاوند،ئۆکتاويوپاز،سيلوا پلات و نێرۆدا...ده‌زانی؟

يه‌کپارچه‌يی جوانی ناسانه‌ی وشه و رسته‌، ده‌گه‌ڵ ده‌روونی ئاوێنه‌يی شێعر لێک ده‌ترازێ.يه‌کپارچه‌يی ناوه‌ڕۆک و ڕواڵه‌تی شێعر به ده‌سته ئاشقه‌کانمانه‌وه هه‌ڵده‌پڕووکێن.چ گوناحه چ گوناح...جريوه‌ی ناو قورگی وشه باڵداره‌کان ده‌خنکێنين،تا هه‌ندێک که‌ره‌سته‌ی خاو و زانياری گشتی ، هاوواتاو شتی تر بگوێزينه‌وه بۆ ناو جوغرافيای زمانێکی تر و بۆ نێو به‌سته‌رێکی تر.

.ئيتر ئه‌مه سه‌ر له به‌ری کێشه‌ی کاری وه‌رگێڕانه ،جاتۆ وه‌ره ئه‌م مامه‌ڵه‌يه ده‌گه‌ڵ خسڵه‌ته تايبه‌تيه‌کانی شاعيرانی لووتکه‌ی وه‌ک لۆرکا دا بکه.شێعری لۆرکا سه‌مايه‌کی سێحراوی وئه‌زه‌ليه ،تۆ ئه‌گه‌ر زۆر لۆرکايانه‌ بژی ته‌نيا ئه‌توانی په‌يکه‌رێکی زه‌ريفی لێ دابتاشی و به‌س.

وه‌ڕگێڕانی شێعر يانی ڕاو کردنی واتا سه‌رچڵه‌کانی مانه‌وه،يانی کوشتنی بيانووه نهێنيه‌کانی ئاشق بوون،يانی چی و چی و چی....کاتێ که خۆم هاتووم ده‌ست ئه‌نێمه بينه قاقای کۆتره سڵۆکه‌کانی ڕازستانی ده‌روونی لۆرکا و له رکه‌ی چه‌مکه يه‌کلاکراوه‌کانی خۆمدا پێشکه‌شتانی ده‌که‌م ئيتر چ بيانويه‌ک هه‌يه له وه زياتر :"وه‌رگێڕانی نه‌ستی ناوشياری لۆرکا بۆ ئه‌وه‌يه مێژووی ئه‌و فه‌رته‌نه بنووسمه‌وه که‌ له کاتی ڕه‌هاييم له که‌ناره‌کانی شێعريدا ،هه‌ژاندوومی.با ڕاستگۆتر بم :،بۆ ئه‌وه‌يه ببم به خاوه‌نی به‌شێکی سه‌ير جادوويی لۆرکاو بۆ ئه‌وه‌يه...
رامان سۆفی سوڵتانی




قه‌سيده‌ی کۆتره لێڵه‌کان



به‌سه‌رلک و پۆپی داری ئه‌شکه‌وته‌وه‌

دووکۆتری لێڵم بينی

يه‌کيان هه‌تاو بوو

ئه‌وی تريان مانگ

!"دراوسێ خونچيله‌که‌نم"
من وام پێ کوتن

"ئاخۆ بڵێی گۆری من له‌ کۆی بێ؟"

...له‌ ئاته‌گی داوێی منا
.هه‌تاو کوتی:

..."له‌ ناو قورگی منا"

مانگ کوتی:

منيش که‌زه‌ويم نابووه‌ سه‌ر شانه‌کانم و هه‌نگاوم ده‌نا

دوهه‌ڵۆم بينی له‌ به‌فرو

...کچێکيش سه‌رتاپا ڕووت و قووت

که‌ ئه‌ميان ئه‌وی ترو

.کچه‌که‌ش هيج که‌س نه‌بوو

!"ئه‌ی هه‌ڵۆ بچکۆڵه‌کان

:"من وام پێ کوتن "

"ئاخۆ بڵێی گۆڕی من له‌کوێ بێ"!؟

"له‌ئاته‌گی داوێنی منا "

:هه‌تاو کوتی
"له‌ناوقوڕگی منا "

:مانگ کوتی

به‌سه‌ر لقی داری ئه‌شکه‌وته‌وه‌

دوو کۆتری ڕووت و قووتم بينی

ئه‌ميان ئه‌وی تر بوو

.هه‌ردوکيان هيچ کاميان نه‌بوون


ڕه‌نگه‌ ئێره‌ مه‌زاره‌کی لۆرکا بێ *****************


قه‌سیده‌ی ئاوی زه‌ریا


پێکه‌نی زه‌ريا له‌ دووره‌په‌ڕ
.ددانه‌کانی که‌ف و لێوه‌کانی ئاسمان

!-تۆ خه‌ريکی چ ده‌فرۆشی ئه‌ی کچۆڵه‌ی دڵشکاوی سنگ و مه‌مک ڕووت؟

-خه‌ريکم ئاوی زه‌رياکان ده‌فرۆشم گه‌وره‌م-؟

-ئه‌ی تۆ

کوڕه ڕه‌شتاڵه‌که؟!

چيت له‌خوێنتدا هه‌ڵگرتووه؟

-ئاوی زه‌رياکانم هه‌ڵگرتووه گه‌وره‌م.

-له کوێوه هه‌ڵده‌قوڵێ ،ئه‌م هه‌مووه فرمێسکه سوێره دايه گيان؟

-ئاوی زه‌رياکان هه‌ڵده‌وه‌رێنم گه‌وره‌م

ئه‌ی دڵی من و ئه‌و تاڵيه جه‌رگبڕه

له کوێوه دێ؟

-ئاوی زه‌رياکان سه‌ير تاڵه گه‌وره‌م.

پێکه‌نی زه‌ريا له‌ دووره‌په‌ڕ

ددانه‌کانی که‌ف و

لێوه‌کانی ئاسمان.


*****************




دره‌خت،دره‌خت

]
دره‌خت،دره‌خت

وشک وسه‌وز

خه‌ريکه‌ زه‌يتوون ئه‌ڕنێ

کيژی له‌بار.

بای سه‌وداسه‌ری مناره‌کانيش

خۆ له‌به‌ژنی ده‌ئاڵێنێ.

تێئه‌په‌ڕن چوار شۆڕه‌سوار

به‌سه‌ر ماينی ئه‌ندلۆسیه‌وه،‌

جلکی سه‌وز و شين له‌به‌ردا

فه‌ڕه‌نجی شۆڕی ڕه‌ش به‌ سه‌رشانه‌وه‌

-"وه‌ره‌ با بچينه‌ کۆردۆبا...کيژێ!"

ئه‌و کچه‌ ئاوڕی لێ نه‌دامه‌وه‌.

ڕاده‌برن سێ گابه‌زێن

که‌ڵه‌گه‌ت،

به‌ژن وه‌ک تووله‌نه‌مام

به‌جل و به‌رگی ليمۆيی و

شمشێری له‌ زێوی قه‌ديم .

-"وه‌ره‌ با بچينه‌ سويل کيژێ!"

ئه‌و کچه‌ ئاوڕی لێ نه‌دامه‌وه‌.

ده‌مه‌و زه‌رده‌په‌ڕ،

که‌ هه‌تاو تيشکی ئه‌رخه‌وانی ده‌پڕژێنێ

ڕاده‌برێ لاوێک

به‌جانتايه‌ک پڕ له‌ گوڵی سوورو سه‌راسۆيی مانگه‌وه‌

" وه‌ره‌ با بچينه‌ کۆردۆ با...کيژێ"

ئه‌وکچه‌ ئاوڕێکی لێ نه‌دامه‌وه‌

ئێستاکه‌ش خه‌ريکه‌ زه‌يتوون ده‌ڕنێ

کيژی له‌بار

ئاڵا و له‌باڵای

مه‌چه‌کی خۆڵه‌مێشی با-ش


دره‌خت،دره‌خت

وشک و سه‌وز

هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شــێـعری بیــانی
۱۳.۸.۸۴

چه‌تر

فه‌وزیه‌ له‌و شاعیره‌ دیارانه‌یه‌ که‌ به‌رده‌وام له‌ گۆڤار و رۆژنامه‌ کوردیه‌کاندا به‌رهه‌میمان چاو پێکه‌وتووه و
هه‌ستمان به‌ شوێنی تایبه‌تی ئه‌و کردووه‌‌
"له‌م دواییانه‌دا به‌رهه‌مێکی شێعری بڵاو کردۆته‌وه‌به‌ ناوی"ئێواره‌ ئاشقه‌کانی ته‌مه‌ن 

تۆزێ سه‌رم سووک بێ هه‌ندێک له‌ کاره‌کانی لێره‌دا ده‌نووسمه‌وه




گوێت لێیه‌؟

سه‌یر که‌ چ دڵته‌‌نگیه‌ک ده‌بارێ

خه‌ریکه‌ نیگام ده‌خنکێنێ سێڵاو

تۆ له‌ بیرت نه‌بوو چه‌ترێکم بۆ بکڕی

منیش پێم وا بوو ئێش به‌ دڵم ناگه‌یه‌نێت

گه‌ر شه‌ڵاڵی ئاره‌قی خۆشیم بکات
ره‌یحانه


نه‌ ده‌ستم ده‌شکێ

نه‌دڵم

ماره‌ییم باران بوو

،ئه‌مساڵ نه‌باری
پاریش نه‌باری

...گه‌ر ساڵێکی دیش

...ئاخ
لیوانی ناو سفره‌که‌مان شه‌ق ده‌باو

ده‌روونمان پڕ ده‌بێ له‌ شووشه‌

دڵم شووشه‌

ده‌ستم شووشه‌

چاوم شووشه‌

ورد ..

ورد..

ورد..

به‌ شه‌قامه‌کاندا

حه‌دیسی دڵشکاوی منداڵیم

بۆ جحێڵیم ده‌گێڕمه‌وه‌

ئه‌و پیر پیر

ده‌ڕوانێته‌ بووکۆڵه‌ی به‌ر جامخانه‌کان

گوێت لێیه‌ ؟
سه‌یر که‌ چ بێده‌نگیه‌ک ده‌بارێ

ئیتر من به‌ دووکه‌ڵی جگه‌ره‌که‌تدا

تۆش به‌ ته‌قه‌ی ئیستیکانه‌کان هه‌ستم ده‌که‌ی

ته‌مه‌نمان له‌ بێهووده‌یی ماره‌کردو

به‌ره‌و هه‌ڵدێر هه‌ڵده‌کشێ زه‌مان

...چه‌ند زوو له‌ بیرمان چوو



گوێت لێیه‌ ؟

سه‌یر کا چ تریقه‌یه‌ک ده‌بارێ

تریقه‌یه‌ی ئه‌و منداڵه‌ نه‌گووراوانه‌ی

ئێمه‌ نه‌بووین به‌ دایک و بابیان

بۆ له‌ بیرت نه‌بوو چه‌ترێکم بۆبکڕی؟

ده‌تزانی ئاسمانی ژووره‌که‌مان

تاوێک بارانه‌و

./تاوێک نه‌ هه‌ور و نه‌ ساو
فه‌وزیه‌ سوڵتانبه‌گی
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
(که‌چی...
باسی چیم ده‌کرد

خه‌ریک بووی رازی کچه‌ لێڵه‌کانی ناو مه‌عبه‌ده‌ دووره‌کانت بۆ ده‌درکاندم

***
ئه‌م سه‌ره‌ بابان وێرانه‌ی من
چه‌نده‌ رازی سه‌ر به‌ مۆری تێدایه
‌
بیاندرکێنم

:ئه‌گه‌ر وشه‌م له‌ ته‌لیسمی ئه‌م قامووسه‌ تێپه‌ڕێ

ره‌نگی سوورم :(کچێنی ساردی به‌ڵاڵووک و
هه‌ندێ شتی تریش

ئاوم:(دیوه‌خانی وه‌هم و کوڕی سه‌هۆڵ و
هه‌ندێ شتی تریش

مه‌رگم:(شتێکه‌ ناهێڵێ چاوه‌ڕوانی کچه‌ سپیه‌کانی دوای من بگا به‌ بلووغ و

هه‌ندێ شتی تریش


دره‌نگان ده‌مهه‌وێ به‌ ناو خوێنی وشه‌ دا بگه‌ڕێمه‌وه‌ و

کۆتاییم نه‌یه‌

که‌چی له‌شکرێک به‌ ناوم دا تێده‌په‌ڕێ و
.خاپوور‌م ده‌کا
رامان سۆفی سوڵتانی
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
۱۱.۸.۸۴

کۆڕی خوێندنه‌وه‌ی کتێبی نوێ-کۆڕی یه‌که‌م




بازاری کتێب نه‌ک هاناو پشتيوانێک نيه بۆ نووسه‌ری کوردي،بگره زياتر له هه‌موو شتێک و هه‌مووو کاتێک کۆسپی خستۆته به‌ر ده‌م به‌رهه‌مه‌کانيان.به‌ڵام ديسان ،ئه‌شق به نووسين و ده‌ربڕينی ئازار وپێکه‌نينه‌کانيان وبێ هه‌ڵوێست نه‌بوون له ئاست چاره‌نووسی گه‌له‌که‌يانوای کردووه به‌و په‌ڕی لێبوردنه‌وه.ده‌نگيان تێکه‌ڵ به ويره‌ويره‌کاني شه‌قام و ترپه‌ی دڵی خه‌ڵک بکه‌ن.سه‌ير نييه ئه‌گه‌ر رۆژبه‌ رۆژشاهيدی هاتنه ده‌ری به‌رهه‌مێکی تازه ئه‌بين،که زۆرترينيان مژده‌ی ڕاچڵه‌کينێکی به‌تاويان له‌ ناخياندا هه‌ڵگرتووه .

له‌م رۆژانه‌ی دواييدا ديسان چه‌ند کتێبێکی تازه له‌ سه‌ر جامخانه‌ی کتێب فرۆشيه‌کانه‌وه سه‌رنجی خوێنه‌ری کوردی راکێشا.هه‌موويان شايانی ئاوڕدانه‌وه‌يه‌کی جيددين.ناهه‌قيه‌ ئه‌گه‌ر بێده‌نگ به‌ ته‌نيشتيان دا تێپه‌ڕين و هه‌وڵ بۆ تاو وتوێ کردن و ناساندنيان نه‌ده‌ين.

1-ئێواره ئاشقه‌کانی ته‌مه‌ن(شێعر) ...................فه‌وزيه سوڵتان به‌گی

2تابووت(شێعر)........................... ............محه‌مه‌د ئه‌حمه‌دی-ساماڵ-

3-سه‌فه‌ری سوێ(شێعر).............................قادرفه‌‌ر امه‌رزی

4-مه‌رگه‌خه‌ون(شێعر)....... ...........................ئه‌مين گه‌رديگلانی

5-ده‌نگی نوخته(نۆڤێلێت)............................سه‌يد قادر هيدايه‌تی

ئه‌مانه‌و پۆلێک به‌رهه‌می رازاوه‌ی تر-تا ئه‌و جێگايه‌ی مه‌ودا هه‌بێ ده‌يان نوێنين-بناخه‌يه‌کی نوێن بۆدوا رۆژی ئه‌ده‌بی گه‌له‌که‌مان .

شيکاروه‌ک سه‌ره‌تايه‌ک و ئه‌رکێکی سه‌ره‌کی هه‌ر جارێ کتێبێک له‌م کتێبانه له کۆڕه‌کانی خۆيدا ده‌خاته به‌ر ديده‌ی ئێوه خۆشه‌ويستان.هه‌ر جۆره تێبينيه‌ک،ر‌ه‌خنه‌يه‌ک ياخۆ خوێندنه‌وه‌يه‌کی ئێوه‌ ئه‌توانێ ببێته هه‌وێنی ورووژاندنی باس و پرسيارێکی نوێتر.له کۆری يه‌که‌می خوێندنه‌وه‌ی کتێبی شێعری شيکاردا "سه‌فه‌ری سوێ" نووسينی قادر فه‌رامه‌رزی پێکه‌وه هه‌ڵده‌ده‌ينه‌وه و چه‌ند شێعرێکی لێ ده‌خوێنينه‌وه.

سه‌فه‌ری سوێ
قادر فه‌رامه‌رزی

نابارێ نا


نابارێ نا

به‌ ديار هه‌ڵوه‌شانی په‌ڵه‌يه‌که‌وه.

نا

نه ده‌بارێ و

نه مه‌رگيش...



ده‌سته‌کانی به‌ره‌و دۆعا

چ به‌يده‌ست

ته‌مای ته‌ڕ بوون!

چه‌نده چه‌تر!

چ ڕێژنه‌يه‌ک

له‌ سه‌رابی بارشتێکدا!!

***********

بۆ زه‌مه‌نترين پێکه‌وه بوون



بۆ زه‌مه‌نترين پێکه‌وه‌ بوون

مۆمێک

بۆ شه‌پۆلترين پێکه‌وه گلانيش...

+قژه‌کانت‌،

+کاروانی ماندووی په‌نجه‌م.

شێوه‌ی جاڕی ژێر به‌فر ده‌کا



به‌هار

له ژێر پێستی کاره‌ساته‌وه

خودايه ..خودا.

***********



له ده‌ست چوون



له ده‌ست چوون

ئه‌وانه‌ی

که‌ ده‌سته‌کانت،

له گوڵدانی له‌شته‌وه

هه‌ڵبڕی.



ون بوون

ئه‌گه‌ر چآوه‌کانت

ئه‌پشکنين

هاورێيانی ئاواره‌يی.

*************

هه‌ندێک پيری



هه‌ندێک پيری

به ڕوومه‌ته‌وه ..زوو باريوه،

زستان

گه‌مژه‌يه..گه‌مژ ه

باوه‌ڕت بێ!



بڕێک لاوی هه‌ر،

يادی ماوه

به ڕوخساری سه‌ر سنوورمه‌وه

بڕوا بکه!



ورده ورده

له‌م نزيکانه

زۆر دووووووور

ده‌بمه‌وه

ده‌مبيستی ؟!!!!

**********

حه‌سره‌ت



حه‌سره‌ت

بۆ کاسترين

کاته زرينگاوه‌کانی شه‌و

که‌ داييم

له خامۆشی و

بێ ئاگايی ئێمه‌دا

ڕاده‌بوورن.

*************

بیر که‌س له باران



بير که‌س له باران

ناکاته‌وه.

بای سه‌ر چڵ دێت و

تێده‌په‌ڕێ.

ڕێژنه بير

له چه‌ترو

پرد و

به‌رده باز

ناکاته‌وه.

**************

سه‌ودای شاخ و



سه‌ودای شاخ و

بۆنی گوڵی تازه ڕواوي،

ده‌مه‌و پاييزم

له دڵدايه...و

سه‌ر ناگرێ،

نا..هه‌ر

زستانه

له‌ به‌ر ده‌رگا.

**************

دڵی نه‌هات



دڵی نه‌هات

دره‌خته سه‌وزه‌کان

بداته ده‌ست

سيمای سڕی زستان.

عاشقه..... پاييز

عاشق.

**********

پڕ بووی له ئاسمان



پڕ بووی له ئاسمان

هه‌ناوی نيوه شه‌وت

پڕله جريوه‌ی

خه‌مه‌ورديله‌کانی

بێ ده‌نگی و

کپي،ڕۆژه يه‌ک ڕه‌نگه‌کانی

به‌فرو

ته‌‌نیا

جێگا پێيه‌ک

سه‌فه‌ر.

**************

گوڵ نا



گوڵ نا

دڕکيش

-هه‌ندێک نيانتر



ئاسمان نا

زه‌ويش

-هه‌ندێک خواڕتر



هه‌موو شتێ

تۆزێ ..هه‌ندێ

بڕێ..به ئاسته‌م

ئاسته‌م(تر)

*****************
داده‌نیشم


داده‌نيشم

به ديار بێ سه‌ر و شوێن چوونی

ڕووبارێکه‌وه.

به شوێن منی

به ديار رووباره‌وه

مه‌چۆ

بێ سه‌رو شوێن

چ تاڵ تاريک دادێ

بێ تۆ

ئێواره‌يه‌ک.

************

زوڵاڵترين



زوڵاڵترين

به‌يانيه

-با-

له‌ کۆڵانه‌کانی

حه‌نجه‌ره‌ت دا.

***************

رێبواری فه‌رامۆشی و



رێبواری فه‌رامۆشی و ته‌نيايی

جانتای بۆن و به‌رامه‌ی سه‌فه‌رت

دوور...دوور خه‌وه

له ره‌نگاژۆ و

بۆ ژۆی ڕابردوو.



ديسان سه‌فه‌ره ،

جانتاکه‌ت پڕاپڕی ويستی سه‌فه‌ر که

هاوڕێ

ئۆغر
۱ نظر: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ کۆڕی خوێندنه‌وه‌ی کتێبی نوێ
۷.۸.۸۴

شه‌یتانی سپی

نه‌خشه‌يه‌کی چ تێکه‌ڵه
شه‌ودره‌نگانی شه‌يتانی سپی
چ گوناحه...
تاکسييه‌کی قه‌ده‌غه ئه‌مڕێژێته په‌ڕينه‌وه‌يه‌ک
( که نامهێڵن.....
شه‌يتانی سپی
حه‌زی له په‌ڕينه‌وه‌يه
(ڕه‌نگه تا من

فڕين که‌ ساده‌يه‌کی ئاڵۆزه
که دابه‌زينێکی هه‌ميشه خوێناوييه
(چ خۆشه خۆش..

پشيله‌کی حه‌په‌ساو
هه‌ڵتووته‌کاوه به‌رامبه‌ر ته‌نياييه‌کی قاوه‌يی
(... چ نه‌خشه‌يه‌کی تێکه‌ڵه شه‌و دره‌نگانی شـ..

تاريک و تنووک
هه‌ڵتوته‌کاوه
منێکی ‌وا
به‌رامبه‌ر شه‌يتانێکی بزۆزی ساده.

رامان سۆفی سوڵتا نی
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
۱.۸.۸۴

به‌رایی

نازانم تا ئێستا چاوت به‌ بلاگه‌که‌م له
دا به‌ ناوی شیکار ئه‌منووسی،به‌ڵام نازانم بۆ ماوه‌یه‌که‌ نه‌ ماڵپه‌ڕه‌که‌ و نه‌ بلاگه‌که‌ی من ناکرێته‌وه‌.هیوادارم کهوردپلانێت هه‌چ گرفتێکی هه‌بێ چاره‌ سه‌ری بکات و دیسان چالاکی و خزمه‌ته‌ دڵسۆزانه‌که‌ی خۆی به‌رده‌وام بکاته‌وه‌ و منیش ره‌نج به‌ خه‌سار نه‌کات وێبلاگه‌که‌م به‌با دا نه‌د ا جهونکه‌ ده‌گه‌ڵ ئه‌وه‌ی دا ده‌رفه‌تی ئیشکردنم زۆر که‌م بوو هه‌وڵی زۆرم ده‌گه‌ڵدا.شیکار ده‌یهه‌ویست ئاوڕێکی نوێی هه‌بێ له‌ سه‌ر خوێندنه‌وه‌ و تێڕوانینی نووسراوه‌ی نوێ ،به‌ تایبه‌ت شێعر.بۆیه‌ جارێکی تر هه‌ به‌ ناوی شیکاره‌وه‌لێره‌ دا درێژه‌ به‌ نووسینه‌کانی شیکار ده‌ده‌مه‌وه‌.هه‌ندێک ده‌گه‌ڵ بلاگێر گرفتم هه‌یه‌ به‌ تایبه‌ت چوارچێوه‌کانیم به‌ دڵ نیه‌ وهه‌ندێک ئیشی ده‌ستپێداهێنان به‌ په‌یکه‌ره‌ی چوارچێوه‌ دا چوونکه‌ چوار چێوه‌کان ئێچ تی ئێم ئێڵ نین ئه‌مه‌ ش پێویستی به‌ کاتێکی زیاتر هه‌یه‌ تا سه‌ره‌ده‌ری لێ ده‌ربکه‌م و بتوانم به‌ دڵی خۆم ده‌ری بێنم. .

چه‌ند شێعری محه‌مه‌د ئه‌حمه‌دی.سامال

ته‌ره‌

خۆلیای دڵ و مێشکم ده‌ڕۆن
له‌ گه‌ڵ ئه‌وانه‌ی
راده‌چریکێنه‌ هه‌وایه‌کی ته‌ڕ و بیر ده‌چنه‌وه‌

له‌ گه‌ڵ ئه‌و کۆن که‌وتانه‌ی
ته‌نیا به‌ کۆتایی رێ پیر بوون


خۆلیای دڵ و مێشکم ده‌چنه‌وه‌
وه‌ک ئه‌و به‌فره‌ی دوێنێ باری
سارد و سپی
سارد و سپی
سارد و سپی

------------------------

سه‌فه‌ر

دڵۆپ
دڵۆپ
تێگه‌ییشتم
که‌ له‌و مه‌ودای ...
ئه‌و هه‌موو مه‌ودایه‌ڕا

چاوم
ته‌نیا ئه‌ستێره‌یه‌که‌
بۆ تینوایه‌تی ته‌مه‌ن

به‌ڵام ئه‌مجار
ئه‌گه‌ر لێم گه‌ڕێی!
بیر له‌ سه‌فه‌ر ده‌که‌مه‌وه‌
بیر له‌ جاده‌ و جێ پێکانی خۆم
که‌ بۆ هیچ کوێ ...
تا چوار رێی شاره‌داری
ماندوو نابن

تا چوار رێی شاره‌داری
کۆڵان به‌ کۆڵان
جاده‌ به‌ جاده‌
دوور..........
له‌ دوورتریش ..........دوورتر
سه‌ری هه‌ڵگرتووم
له‌ نێو خۆما داده‌نیشێ و
بیر له‌ سه‌فه‌ر ده‌کاته‌وه‌

-----------------------------


له‌ ئاو پیاوێک

له‌ سوێی هه‌ناره‌کانی تۆ
پیاوێکم له‌ئاو
هه‌ر دڵۆپه‌م دڵۆپێکی تر


خه‌ریکه‌ له‌ش ...........ته‌واوی له‌ش
خه‌ریکه‌ تۆ...............ته‌واوی خۆت
به‌ ئاره‌زوویه‌کی بێ حه‌یاوه‌
بتکێم له‌ حه‌یاو
ره‌ق ره‌ق ره‌ق بم


تا شه‌پۆلانم له‌ پێست بلرفێ به‌ سه‌رانسه‌رتدا
هه‌ر دڵۆپه‌م دڵۆپێکی تر


-----------------------------------

چووکتر

چاوه‌ جوانه‌کان ده‌بیستی
ده‌نگه‌ خۆشه‌کان ده‌بینی
خۆشت ...
له‌ خوار
خوار
خواره‌وه‌
به‌ قه‌ت مێرووله‌یه‌ک
چووکتر
ده‌گری

ده‌گری و
جگه‌ره‌ کێشان
پێوه‌ندی به‌ دووکه‌ڵه‌ نه‌درکاوه‌کانی دڵته‌وه‌ نیه‌


------------------------------

ره‌نگه ـــ‌ دوایی

پڕ له‌ هیجره‌ت
ده‌بێ بنووسم زیندان
له‌وێش .. نا
*
ئه‌و په‌ڕی ــ نا
خه‌ڵوه‌تی منه‌ و هیچ
پۆشته‌ ده‌بێته‌وه‌ هیجره‌ت به‌ تۆ
*
من و زیندان
دیوار به‌ دیواری فه‌زا
فیز لێئه‌ده‌ین
"هه‌رچی که‌ ره‌نگه‌ ببێ ..ره‌نگه‌نه‌بێ"(1)

من جه‌ده‌ل به‌ "ره‌نگه‌ " ده‌که‌م
من ره‌نگه‌ وه‌ک سیغار ده‌کێشم
به‌ڵام کێ؟
له‌ کونجی ئه‌م باسه‌دا
من ساڵانێکه‌ رۆمانسی دوایی ده‌خوێنم
*
ئه‌و په‌ڕی ــ دوایی
له‌ سه‌ر خاکێکی تر
پێڵاوه‌کانم چاوه‌ڕێم
ئاسۆکانی ــ ره‌نگه‌ ــ رووناکن
بۆکان
ــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــــ
1-شێخی ئیشراق
۱ نظر: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
۲۱.۹.۸۵

خوێندنه‌وه‌یه‌کی ئیواره ئاشقه کانی ته مه ن

ده لاقه یه ک به رووی - ئیواره ئاشقه کانی ته مه ن – ی
فه وزیه سو ڵتان به گیدا
نووسینی:
کاوه حه سه ن پوور
له‌ سیماتا به‌دیم کرد هه‌یکه‌لی عومرێکی حه‌سره‌تکێش
وه‌هـا دیـاره‌ که‌ به‌خـتت ئـاشیـانی بوولبولی خـه‌م بێ
«گۆران»
له‌و کاته‌وه‌،ئه‌ده‌بیاتی کورد،له‌ کوردستانی ئێران دا،تا ڕاده‌یه‌ک گه‌شه‌ی سه‌ندووه‌ و نوێ بۆته‌وه‌ چه‌ند ده‌فته‌ره‌ شێعر بڵاوبوونه‌وه‌؟به‌شی ژنه‌ شاعیره‌کان له‌ کۆی ئه‌م کتێبانه‌ چه‌نده‌ بووه‌؟پله‌ی شێعری ئافره‌ت له‌ کوردستانی ئێران له‌ ته‌ک شێعری ئافره‌تانی به‌شه‌کانی تری کوردستان له‌ کوێ ڕاوه‌ستاوه‌؟ ئایا«ئێواره‌ ئاشقه‌کانی ته‌مه‌ن»ده‌ جیهانی ئافره‌تانه‌دا ده‌گوونجێ؟ئایا توانیوێتی کێشه‌کانی ژن یا دنیای ژنانه‌ تیشکاوێژی بکا؟
گوومان له‌وه‌ دا نیه‌ که‌ شێوه‌ ڕوانینی ئافره‌ت جیاوازیه‌کی یه‌کجار گه‌وره‌ی ده‌گه‌ڵ تێڕوانینه‌کانی پیاو دا هه‌یه‌. پیاو هه‌ر چه‌ند له‌ باری گیر و گرفت و کێشه‌کانی ئافره‌ت شاره‌زا بێ ناتوانێ به‌و جۆره‌ی ئافره‌ت له‌ دنیای خۆی ده‌دوێ،باسی دنیای ژن بکات و ویست و ئاوات و خوولیاکانی ڕوون بکاته‌وه‌، ئه‌مه‌ش شتێکی سرووشتیه‌ چوون پێچه‌وانه‌که‌شی ڕاسته‌. سه‌دان ساڵه‌ ئافره‌ت به‌ دووی کانیاوی سه‌ربه‌ستی دا وێڵه‌ و بۆ مافی مرۆڤانه‌ی خۆی تێده‌کۆشێ تا دوو لایه‌نی هاوکێشه‌ تا ڕاده‌یه‌ک یه‌کسان بکا.به‌و هۆیه‌ که‌ ئافره‌ت به‌ درێژایی مێژوو چه‌وساوه‌ته‌وه‌ جه‌خت له‌ بابه‌تی خه‌م و ته‌نیایی و ئێش و ئازاره‌کانی ده‌کات.له‌ڕاستی دا ئافره‌ت له‌ باری هێز و تواناوه‌ له‌ پیاو لاوازتره‌،به‌ڵام شێوازی ژیان به‌ کۆمه‌ڵێ داب ونه‌ریتی جۆراوجۆر و جیاوازه‌وه‌ پیاوی زاڵتر بار هێناوه‌،بۆیه‌ ئافره‌تان له‌ مامه‌ڵه‌ کردن له‌ ته‌ک کۆمه‌ڵگا و خۆنیشان دانیان که‌مڕه‌نگتر ده‌نوێنن.به‌ڵام ئه‌وانه‌ هیچیان ناتوانن ببنه‌ کۆسپ و له‌مپه‌رێک هه‌تا ئافره‌ت نه‌توانێ ئه‌و جۆره‌ی که‌ ده‌بێ به‌ که‌سایه‌تی واقیعی خۆی بگات.زۆر یه‌ک له‌ نووسه‌ران و خاوه‌ن بیران پێیان وایه‌ نووسه‌ری ژن له‌ کۆمه‌ڵگا دا که‌من هه‌ر بۆیه‌ ئه‌ده‌بی ئافره‌ت له‌ به‌رامبه‌ر ئه‌ده‌بی پیاوانه‌دا که‌مڕه‌نگه‌. ده‌سته‌یه‌کی تر له‌ نووسه‌ران پێیان وایه‌ کێشه‌که‌ بۆ هه‌ل و مه‌رج و بارودۆخ ده‌گه‌ڕێته‌وه‌ نه‌ک بۆ که‌می نووسه‌رانی ئافره‌ت.
ئافره‌ت هه‌ر له‌ سه‌ره‌تای بوونیه‌وه‌ ڕووبه ڕووی ژماره‌یه‌کی زۆر له‌ به‌ربه‌سته‌کان بۆته‌وه‌ و سه‌رچاوه‌که‌ی ده‌گه‌ڕێته‌وه‌ سه‌ر بنه‌ماڵه‌ و خودی کۆمه‌ڵگا. مه‌به‌ست له‌ نووسینی ئه‌م وتاره‌ ڕوونکردنه‌وه‌ یا جه‌خت کردن له‌ سه‌ر ئه‌ده‌بی ئافره‌ت نیه‌،ئه‌م پرسیارانه‌ی سه‌ره‌وه‌ وه‌کوو که‌ڵکه‌ڵه‌ی زێهنی ئاراسته‌ی خوێنه‌ران و ڕه‌خنه‌گرانی به‌ڕێز ده‌کرێ تا خۆیان ئه‌و جۆره‌ی پێویسته‌ وڵامی کاراو باشیان بۆ بدۆزنه‌وه‌.
بێ گوومان بۆ وه‌ده‌ست هێنانی مێژووی سه‌ر هه‌ڵدانی ئه‌ده‌بیاتی نوێی فارسی له‌ ئێران دا ده‌بێ چه‌ند ده‌وره‌ی دیاریکراو وه‌به‌رچاو بگرین و ده‌ستپێک و سه‌ره‌تای ڕوون که‌ینه‌وه‌. له‌ گه‌ڕانه‌وه‌ش دا ده‌بێ له‌ سه‌ر مه‌شرووتیه‌ت ڕاوه‌ستانمان هه‌بێ،له‌ هه‌مان کات دا ناتوانین له‌ کاریگه‌ری ئه‌ده‌بیاتی به‌ر له‌ مه‌شرووتیه‌ت غافڵ بین.به‌ڵام ئه‌گه‌ر بێین و ڕووداوه‌ گرینگه‌کان وه‌کوو نیشانه‌ وه‌به‌رچاو بگرین، ده‌بینین راوه‌ستانمان له‌ سه‌ر ç مه‌شرووتیه‌ت هه‌روا سووک و هاسان نه‌بووه‌.به‌ هه‌مان شێوه‌،ده‌بێ کۆماری کوردستان وه‌کوو شه‌پۆل و سه‌ره‌تایه‌ک بۆ ئه‌ده‌بیاتی نوێی کوردی له‌ کوردستانی ئێران دابنێین.بێ گوومان له‌ گه‌ڵ کۆماری کوردستانه‌وه‌ نوێخوازی و ده‌نگ هه‌ڵبڕین له‌ هه‌موو به‌شه‌ جیاجیاکانی کۆمه‌ڵگادا به‌دی ده‌کرێ و ئه‌ده‌بیاتیش له‌و قافڵه‌یه‌ وه‌دوا نه‌که‌وتووه‌.ئه‌وه‌ خۆی له‌ خۆی دا ده‌بێته‌ مێژوویه‌کی دیاریکراو.له‌ خولی یه‌که‌می چالاکی هاوکات له‌ گه‌ڵ کۆماری کوردستان به‌رهه‌مه‌ ئه‌ده‌بیه‌کان له‌ سه‌ر یاسا،ئازادی،نیشتمان په‌روه‌ری و ڕه‌خنه‌ له‌ ده‌سه‌ڵات و پێداهه‌ڵگوتن به‌ کۆماره‌ ساواکه‌ی مه‌هاباد بوون وه‌کوو کاره‌کانی مامۆستا هێمن،هه‌ژار و پێکه‌نینی گه‌دای مامۆستا قزڵجی...
- له‌ ده‌وره‌ی دووهه‌م دا شێعری کوردی له‌و شێوه‌ ڕوانینه‌ داده‌بڕێ و ڕوو له‌ ئه‌ده‌بی سه‌ربه‌خۆ و- تا ڕاده‌یه‌ک نوێ ده‌کا، وه‌کوو کاره‌کانی سواره‌ ئێلخانی زاده‌،چاوه‌،هه‌ڵۆ و...
- له‌ ده‌وره‌ی سێهه‌م دا ژماره‌یه‌ک شاعیری لاو وه‌ک جه‌لالی مه‌له‌کشا،مارف ئاغایی،ژیلا حوسه‌ینی و...دێنه‌ پانتای شێعری کوردیه‌وه‌ و له‌ ژێر کاریگه‌ری ئه‌ده‌بی گه‌لانی تر زۆر ده‌سکه‌وتی تازه‌ و نوێ دێننه‌ ناو دنیای ئه‌ده‌بی کوردیه‌وه‌.
- له‌ ده‌وره‌ی چواره‌م دا ئه‌و کاته‌ی ئه‌ده‌بی کوردی به‌ ته‌واوی نوێ ده‌بێته‌وه‌ و سه‌ر له‌ قوتابخانه‌ فیکری و فه‌لسه‌فیه‌کانی جیهان هه‌ڵدێنێته‌وه‌،چه‌ند ئه‌زموونی شێعری وه‌کوو گوتار،سپی،شێت و جیاواز سه‌ر هه‌ڵده‌ده‌ن و چه‌ند کۆمه‌ڵه‌ شێعریان لێ بڵاو ده‌بێته‌وه‌،ده‌کرێ بڵێین ئێستای شێعری کوردی له‌ کوردستانی ئێران له‌م ده‌وره‌ دا جێگیر ده‌بێ.
«زمان له‌ ئێواره‌ ئاشقه‌کانی ته‌مه‌ن دا»
سه‌ید عه‌لی ساڵحی ده‌ڵێ«شێعری گوتار ڕێنێسانسێکه‌ که‌ شێعری نوێ و مۆدێڕنی له‌ زه‌مانی نیماوه‌ تا ئێستا ده‌ور لێداوه‌ و به‌ کارکردێکی کامڵ و موودیرانه‌ دیکتاتۆری زمانی له‌ شێعر دا له‌ به‌ین بردووه‌.»
هه‌ر وه‌ک باسمان کرد شێعری گوتار شێوازێکی شێعریه‌ له‌ ئه‌ده‌بی هاوچه‌رخدا که‌ سه‌ید عه‌لی ساڵحی له‌ ئێران دا پێش قه‌ڕاوڵێتی و له‌ سێ ده‌یه‌ی ڕابردوودا توانیوێتی ئه‌ساس و بنه‌ماکانی زۆر به‌ تۆکمه‌یی دابمه‌زرێنێ.له‌ شێعری گوتار دا زمان و وشه‌ ڕه‌نگی ده‌ورانی مناڵی خۆیان پێوه‌ دیاره‌.هه‌ڵبه‌ت کارکردی شێعری گوتار ته‌نیا به‌ سێ ده‌یه‌ی ڕابردوو به‌رته‌سک نابێته‌وه‌،به‌ڵکوو به‌ درێژایی مێژووی ئه‌ده‌بی له‌ ئێران دا شێواز و زمانی جۆراوجۆری تاقی کردۆته‌وه‌،به‌ڵام تێئۆریسیه‌نه‌که‌ی سه‌ید عه‌لی ساڵحی بووه‌ و له‌ سه‌ر ده‌ستی ئه‌و به‌و په‌ڕی خۆی گه‌یشتووه‌.له‌ شێعری گوتار دا زمان به‌ که‌ڵک وه‌رگرتن له‌ وشه‌ و پیتی ساکار و ساده‌ ،وێنه‌ی جوان و دڵڕفێن له‌ خۆی به‌جێ دێلێ و ئێمه‌ به‌ره‌و جیهانێکی ئازاد کراو له‌ مانا و سه‌ربه‌خۆیی ده‌ق ڕاده‌کێشێ،جیهانێک که‌ له‌و دا ناوه‌نده‌ له‌ کار که‌وتووه‌کانی زێهن وشیار ده‌بنه‌وه‌،شێعری گوتار خۆی ته‌سلیمی ڕه‌سمه‌کانی زمانی پێوه‌ر ناکا.له‌ ڕاستی دا شێعری گوتار زاراوه‌ و بن زاراوه‌ی نه‌ته‌وه‌کان زیندوو ده‌کاته‌وه‌.«
سادگی را من از نهان یک ستاره آموختم
پیش از طلوع شکوفه بود شاید»ل47
له‌م شێعره‌ دا ساڵحی ڕێگای بۆ ته‌ئویل ئاوه‌ڵا کردووه‌،به‌ڵام به‌رده‌نگ بۆ لایه‌نێکی مانایی تایبه‌ت ڕاکێش ناکا به‌ڵکوو خوێنه‌ر له‌ سیمایه‌کی سه‌رگه‌ردان دا له‌ چه‌ند ڕێیانێک به‌ جێ دێڵێ.
«به گمانم باید
برای آرامش مادرم
دعای گریه و گیسوبران باران را به یاد آورم»ل12
له‌ شێعری ساڵحی دا وشه‌کانی،«گل،شهریور،اردیبهشت،ستاره،ابر،باران،پرنده و...»به‌ره‌به‌ره‌ کارکردی مانایی خۆیان له‌ ده‌ست ده‌ده‌ن و وه‌کوو ڕه‌مز و نیشانه‌ی نوێ خۆیان به‌ده‌سته‌وه‌ ده‌ده‌ن.
به‌ڵام ئایا ئێواره‌ ئاشقه‌کانی ته‌مه‌ن له‌ خانه‌ی شێعری گوتار دا جێگیر ده‌بێ؟
له‌ راستیدا نووسه‌ر له‌ پێناو نووسراوه‌که‌یدا ده‌نووسرێته‌وه‌.شێعری هه‌ر شاعیرێک به‌شێکه‌ له‌ په‌روه‌نده‌ی شێعری وی و ئه‌و هه‌له‌ بۆ به‌رده‌نگ ده‌ڕه‌خسێنێ تا له‌ وێکچوواندن و هه‌ڵسه‌نگاندنێکی کوللی و کورت کراوه‌دا بۆ ته‌ئویل وداوه‌ری شاعیر دابنیشێ و ڕای خۆی ده‌رببڕێ.لێره‌دا ده‌مهه‌وێ دوو نموونه‌ شێعری گوتاری له‌ ده‌فته‌ره‌کانی «کۆچه‌ریانه‌» و « ئێواره‌ ئاشقه‌کانی ته‌مه‌ن» بێنمه‌وه،‌ که‌ به‌ شێوه‌ی په‌یڤینی نێوان«کوڕه‌ حه‌یران»و«کچه‌ حه‌یران» - که‌ له‌ پێکهاته‌ی به‌یتی کوردی دا ئاوای ئاماژه‌ پێکراوه‌:«له‌ حه‌یران و ده‌قه‌ هاوشێوه‌کانیدا،گێڕانه‌وه‌ ده‌ورێکی لاوه‌کی ده‌گێڕێ و تێیدا باسی ڕووداو یان کاره‌ساتێکی تایبه‌ت ناکرێ،به‌ڵکوو باسی ئه‌وین و سۆزه‌کانی دڵداری دێته‌ گۆڕێ.گه‌شه‌ی لایه‌نی درامایی به‌ زاڵ بوونی مۆدێلی(کوڕ ده‌ڵێ ـ کیژ ده‌ڵێ)به‌ ئه‌نجام ده‌گا و گه‌شه‌ی لایه‌نی شێعری به‌ وێچوواندنی زۆر و ناسک بوونه‌وه‌ی قسه‌کان تا ئه‌و په‌ڕی خۆیان له‌ کاتی پێهه‌ڵگوتن و وه‌سفی ئه‌ویندارانه‌ داو هه‌روه‌ها به‌ خه‌ست بوونه‌وه‌ی سۆز و کوڵ و کۆی خۆشه‌ویستی ڕووده‌دا:
ئه‌وڕۆ ئه‌وه‌ کیژ ده‌ڵێ
ئه‌من پۆلێکم شۆڕه‌ سوار و حودوو د سوار ده‌دیتن
دایانده‌ به‌ شێوه‌ی ره‌شه‌ ڕاوه‌
به‌ختی منی ماڵوێرانی قه‌له‌نده‌ر هه‌ڵیان ده‌ستاند جه‌یرانه‌
ئه‌من له‌وان سواران خورد ده‌بوومه‌وه‌
سه‌ر زینیان به‌ شه‌جه‌رن،دانه‌لغاویان مروارین،
سا کاری گه‌رمێنێ
وه‌ی لاڵ بم نه‌مناسی سه‌رڕاوی سه‌ر ئه‌وان، هه‌تیوه‌حه‌یرانه‌،...
***
ئه‌وڕۆ ئه‌وه‌ ئه‌ستێرێک هه‌ڵدێ له‌ من له‌ یه‌مه‌نێ
ته‌رازوو هه‌ڵدێ کۆی ناگه‌نێ،
ئه‌وه‌ کیژ زوڵفت زۆر جوانه‌ مه‌یده‌ ده‌خه‌نێ
ئه‌من چه‌ندم ره‌شه‌ رێحانه‌ و سوورگول ده‌دیتن له‌وێ به‌نده‌نێ
ئه‌وه‌ کوڕ ده‌یگوت
کیژێ ئه‌من چووکه‌ڵه‌ سه‌فه‌رێکم له‌به‌ره‌
ره‌بی خودا گیری من بی هه‌تا وه‌کوونێ له‌و سه‌فه‌ره‌ی دێمه‌وه‌
تو خوا شه‌مامه‌ و شه‌مامه‌ ڕه‌نگینانت ده‌ده‌س که‌س مه‌نێ.» پێکهاته‌ی به‌یتی کوردی ل74و73
وێکچوواندن:
«په‌نجه‌م
کوڕه‌ غه‌ریبێکه‌ سه‌ر لێ شێواو
به‌ شوێن په‌ڕه‌ گریانێکدا ده‌خولێته‌وه‌
تا چیرۆکی دوایین ئێواره‌ی به‌ر ده‌رگاکه‌تی تێدا
تۆمار بکا.» کۆچه‌ریانه‌ ل11
«قه‌ڵه‌مه‌که‌م
کچه‌ کۆچه‌رێکه‌ ڕه‌ش پۆش
هه‌وار،هه‌وار
شوێن پێی شنه‌ ڕازێک هه‌ڵده‌گرێ
زرێکه‌ی ئازاری ئه‌م دوایه‌می
تێدا بچڕێ
تۆ ده‌زانی ئێسته‌
نیشتمانی سه‌وزی قه‌ڵه‌مه‌که‌م
له‌ گۆی ئاگردانی کام بێزاریدا
ده‌سووتێت و هه‌ڵده‌قرچێ؟» ئێواره‌ ئاشقه‌ کانی ته‌مه‌ن ل48
سه‌یر که‌ن ئه‌م دوو دیالۆگه‌ تا چڕاده‌یه‌ک به‌ یه‌که‌وه‌ گرێ دراون.له‌ لایه‌نی پێکهاته‌ییه‌وه‌ په‌نجه‌ و قه‌ڵه‌م چ پێوه‌ندییه‌کیان به‌ یه‌که‌وه‌ هه‌یه‌؟ ئایا کوڕه‌ غه‌ریبی سه‌ر لێشێواو و کچه‌ کۆچه‌ری ڕه‌شپۆش هه‌مان دوو دڵدار و دوو جه‌مسه‌ری ناو حه‌یرانه‌ کوردییه‌کان نین ؟ که‌ به‌ هۆی نه‌ریت و گیر و گرفتی سه‌ر ڕێگایان قه‌ت به‌ یه‌ک ناگه‌ن. به‌ڵام له‌ دیالۆگه‌که‌ که‌ خورد ده‌بیه‌وه‌ ده‌بینی په‌نجه‌ واته‌ کوڕه‌ غه‌ریبی شاعیره‌ و قه‌ڵه‌میش هه‌مان کچه‌ کۆچه‌ری ڕه‌شپۆشه‌ و به‌ سۆزێکی ته‌واو کوردانه‌ و ئه‌ویندارانه‌ (کوڕ ده‌ڵێ و کیژ ده‌ڵێ) ی به‌ شێوه‌ی شێعری گوتار ده‌نووسنه‌وه‌. که‌ ئه‌وه‌ش ده‌کرێ مانایه‌کی تری لێ هه‌ڵکڕێندرێ.
له‌ ده‌سپێکی وتاره‌که‌ دا باسی دنیای ژنانه‌مان کرد و ئه‌و پرسیاره‌مان ئاراسته‌ کرد که‌ ئایا ئێواره‌ ئاشقه‌کانی ته‌مه‌ن توانیوێتی کێشه‌کانی ژن یا دنیای ژنانه‌ تیشکاوێژی بکا؟سه‌یری شێعری بووکه‌ بارانه‌ بکه‌ن:
«دڵدارێکم سه‌ر لێ شێواو
له‌ داوێنی چیای عه‌شقا
له‌ ناو ته‌می یاسا دا قه‌تیس
تاوێک جه‌سته‌ی زامه‌کانی خاتووزین ده‌شۆمه‌وه‌
ده‌مێک
لێزگه‌ی فرمێسکه‌کانی خه‌ج ده‌هۆنمه‌وه‌
تاوێکیش ده‌بمه‌ ئاگرێکی یاخی و ده‌چمه‌ ده‌ماره‌کانی مێژووه‌...و
چه‌ند دێڕ دواتر
ئاگره‌ سوره‌ی ئه‌وینی زپێخا
داوێنی دڵی گرتووم
به‌ پێی سرووشت زۆر که‌م ڕووده‌دا، پیاو خۆی له‌ گه‌ڵ ئوستووره‌یه‌کی ژن یا که‌سایه‌تێکی ناودار وه‌کوو ژنه‌ شاعیرێک به‌راوردکا و ئه‌و سه‌مبووله‌ وه‌کوو ژن بکاته‌ ئاوێنه‌ی باڵانوێنی خۆی یا ژن خۆی له‌ گه‌ڵ پیاوێک به‌راورد کا. ئه‌گه‌ر له‌ باتی خاتووزین و خه‌ج و زڵێخا، مه‌م و سیامه‌ندو یۆسف هاتبان، پێکهاته‌ی شێعره‌که‌ چه‌نده‌ ده‌گۆڕا؟ ته‌واو له‌ دنیای ژنانه‌ ده‌هاته‌ ده‌ر و ده‌بوو به‌ شێعرێکی پیاوانه‌.پێت وانیه‌ کاتێک شاعیر جه‌سته‌ی زامه‌کانی خاتووزین ده‌شواته‌وه‌ و لێزگه‌ی فرمێسکه‌کانی خه‌ج ده‌هۆنێته‌وه‌ و ئاگره‌ سووره‌ی ئه‌وینی زپێخا داوێنی دڵی ده‌گرێ باس له‌ چاره‌ڕه‌شی و حه‌ز و تاسه‌ی ده‌روونی ژنه‌ کوردێک ده‌کا؟
له‌ چه‌ند دێڕ دواتردا شاعیر وکوو ئاگرێکی یاخی ده‌چێته‌ ده‌ماره‌کانی مێژووه‌ و له‌ نه‌ریتی باوک سالاری هه‌ڵده‌گه‌ڕێته‌وه‌،گازنده‌ ده‌کا و له‌و هه‌موو نه‌گبه‌تیانه‌ی وه‌کوو ژن به‌ سه‌ری داسه‌پاوه‌ و له‌ ئاکامدا و له‌ کۆتایی شێعره‌که‌دا ـ له‌م ویشکه‌ ساڵی مێهره‌بانیه‌دا
بووکه‌ بارانه‌ی ده‌ست مناپێکی گڕه‌زۆکم
له‌ به‌ر ڕه‌شماڵی هه‌ر هه‌وارێک هاوار ده‌که‌م: بارانم ده‌وێ...با...را...ن.
هاواری باران ده‌کا ده‌یهه‌وێ به‌ بارانێکی خه‌ست سه‌ر له‌ به‌ری نه‌ریته‌ لاڕێیه‌کان بشواته‌وه‌،باران سه‌ر له‌ نوێ درووستی کاته‌وه‌ و ژیانه‌وه‌ی پێ ببه‌خشێ.به‌ گشتی ته‌وه‌ری ئێواره‌ ئاشقه‌کانی ته‌مه‌ن له‌ سه‌ر یه‌ک که‌سایه‌تی ساغ بۆته‌وه‌،ئه‌ویش ژنه‌ شاعیرێکه‌. له‌ هه‌موو شێعره‌کان دا گێره‌ڕه‌‌وه‌ی ‌ منی تاکه‌، گرنگی دان به‌ فه‌رد و تاک هه‌ر له‌ سه‌ره‌تای مێژووه‌ هه‌وڵێکی بێ پاساوی بیرمه‌ندان بووه‌،ڕێنێسانسی ئورووپاش ئه‌گه‌ر بۆ خودی ئینسان نه‌گه‌ڕاباوه‌ هیچ گرینگیه‌کی نه‌ده‌بوو. بانگه‌شه‌کردنی مۆدێڕنیته‌ و پۆست مۆدێڕن، داماڵینی ئینسانه‌کان له‌ هه‌موو سیفات و پێناسه‌یه‌ک- که‌ بێ ویستی خۆی بۆی ده‌کرێ.شێعر کایه‌یه‌کی فراوانه‌ و هه‌ر کایه‌یه‌کیش بۆی هه‌یه‌ تێبینی تایبه‌ت به‌ خۆی هه‌بێ. وه‌ک باوه‌ ئاوابوونه‌کانی خۆر له‌و بابه‌تانه‌ن که‌ وردبینی وسه‌رنجی جوانناسانه‌یان پێ دراوه‌،شاعیر به‌ ڕوانینێکی جوانناسانه‌ ده‌ڕوانێته‌ ئاوابوونه‌کانی خۆر:
«خۆر له‌ ته‌نیاترین چرکه‌ی ته‌مه‌ندا
جێم ده‌هێڵێت»
یا:
«له‌م ئێواره‌ی
رۆحی کێلگه‌ پاییزیه‌کان و
هه‌ناسه‌ی باڵداری کۆچ ئاوێته‌ بوون
ته‌زووی زستانێک هه‌ژاندوومی»
له‌ ئاکامی سه‌رنجه‌ ورده‌کانی سوڵتان به‌گیدا چه‌ندین پرسیار بۆ خۆی درووست بوون،ئه‌و پرسیارانه‌ له‌ داهاتوو دا سه‌ر هه‌ڵده‌ده‌ن،خه‌مه‌کانی شاعیر،خه‌می واقیع بینانه‌ن نه‌ک نائومێدی و ڕه‌ش بینی:
وه‌ره‌ باوه‌ش خه‌مه‌ پیرۆزه‌کانم
خه‌ونی خودا و به‌هه‌شت و
سه‌ر به‌ستی لێ ده‌بارێ
بۆ کۆی ده‌چی؟!
ئه‌و دیوی سنووری په‌نجه‌کانم
ئاسمان لێڵه‌ و به‌رد ئه‌بارێ
به‌رد ئه‌بارێ.
پێشاندانی خه‌مه‌کان وه‌ک خۆیان،پێداچوونه‌وه‌یه‌که‌ بۆ ده‌ستنیشان کردنی که‌م و کورتیه‌کان.
هه‌رچی ڕۆژه‌ شێعرێک
هه‌رچی ڕۆژه‌ عه‌شقێک ده‌مرێ
له‌ وڵاتی بێ نه‌خشه‌ی ڕووحمدا
لافاوێک
له‌ گه‌ڵ شه‌هیده‌کانی گۆڕستانی گیانم ده‌مڕفێنێ و
نازانم
لرفه‌ی کام شه‌پۆلی لێڵ ڕام ده‌پێچێ؟
وشه‌کانی شێعر،عه‌شق،ڕوح،شه‌هید وشه‌ گه‌ڵێکن پڕ له‌ ڕه‌مز و جوانی و زۆر ساکارانه‌ له‌ شێعره‌که‌ دا دابه‌زیون به‌ڵام له‌ هه‌مان کاتدا چه‌ندین وێنه‌ی پڕ له‌ هه‌ستی غه‌ریبی و ته‌نیایی له‌ هه‌ناوی خۆی دا هه‌ڵگرتووه‌ که‌ به‌ڵگه‌یه‌کی وا درووست و به‌ هێزی ئافره‌تانه‌ ده‌دات به‌ خوێنه‌ر که‌ ناسنامه‌یه‌کی ڕه‌سه‌ن له‌ ئاکاره‌کانی ئافره‌تی به‌ جوانیه‌وه‌ پێوه‌ دیاره‌.له‌ خوێندنه‌وه‌ی شێعره‌کانی سوڵتان به‌گی دا ده‌رده‌که‌وێ ئه‌و شاعیرێکه‌ به‌ شێواز و ڕێچکه‌ی خۆی ده‌نووسێ.پێم وایه‌ ئێواره‌ ئاشقه‌کانی ته‌مه‌ن ده‌فته‌ره‌ شێعرێکی سه‌رکه‌وتوو بووه‌ و وه‌کوو نیشانه‌ی چالاکی ئافره‌ت له‌ بواری شێعری کوردستانی ئێراندا ده‌بێ ئاماژه‌ی پێ بکرێ و خۆی مێژوویه‌کی دیاریکراوی له‌ سه‌ر هه‌ڵدانی شێعری ده‌وره‌ی چواره‌می پاش کۆماری کوردستان به‌ جێ هێشتووه‌.هه‌ر چه‌ند به‌م جۆره‌ وتارانه‌ به‌های ڕاستی وه‌ده‌ر ناکه‌وێ به‌ڵام هیوا دارم لانی که‌م بۆ ناسینی کتێبه‌که‌ به‌ خوێنه‌ران و هۆگرانی شێعری ژنی کورد هه‌نگاوێکم هه‌ڵێنابێته‌وه‌. له‌ کۆتایی دا فرمێسکم له‌ چاوان دا قه‌تیس ما،ئازاری نیشتمانم به‌دی کرد،دڵداری و دڵه‌ڕاوکێی لاوانی وڵاتم تێدا دیته‌وه‌ و شه‌یداتر و تینووتر...
ته‌واو.
سه‌رچاوه‌کان:
1-تاریخ یحلیلی شعر نو .جلد چهارم.نشر مرکز.چاپ سوم1381 شمش لنگرودی
2-جستجو در متن.دفتر ادبیات انقلاب اسلامی.چاپ اول 1380.جمشید خانیان
3-پێکهاته‌ی به‌یتی کوردی.انتشارات سلاحدین ایوبی.چاپ اول 1381.رهبر محمود زاده‌
4-آشنایی با نقد ادبی.نشر سخن.چآپ ششم 1380.دکتر عبدلحسین زرینکوب
5-دیر آمدی ریرا.../نامه‌ها.نشر دارینوش.چاپ چهارم1380.سید علی سالحی
6-کۆچه‌ریانه‌.نشر عابد.چاپ اول 1380.رسول سوفی سلتانی
7-ئێواره‌ ئاشقه‌کانی ته‌مه‌ن.نشر پیام امروز. چاپ اول 1382. فوزیه‌ سلتانبه‌گی
له‌ گۆڤاری مه‌هاباد ژ.68 وه‌رگیراوه‌
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ ره‌خنه‌
۱۱.۵.۸۵

میوانه‌ شێعر

دوو شێعری سماییل سماییل زاده‌
ئه‌م په‌نجه‌ره‌ دڵداره‌ی ئێره‌
بۆ ماچێکت
گشت ئینتیزاری ئاواڵا کرد
هه‌ر لێره‌وه‌ رێگه‌م تژی بوو له‌ هات و چۆت
قه‌ت کۆتاییم پێ نه‌هات
چیها ساڵی گه‌شمان بۆ نانی پێکه‌وه‌ بوونێکی تاهه‌تایه‌ شێلا
****
په‌نجه‌ره‌ ناته‌واو
چرکه‌کانیش تێنه‌گه‌یشتوو
ماندوو!
به‌ ته‌نیشت گفت وگۆیه‌کی به‌رۆک دادڕاو،بـــــا
به‌شه‌قه‌ پیره‌کانیه‌وه‌ له‌ پیاسه‌ دایه‌
سیه‌کانی پڕ له‌ بۆنی سیسی گۆڵی کراسێک
ئه‌م مه‌رگه‌ ده‌سته‌نگه‌ گۆرانی ساکاری ده‌وێ
ده‌کۆکێ
ده‌کۆکێ
دیمانه‌یه‌کی داگیساو
سوووتووی لێوێکی شه‌که‌ت
چاوانێکیش
دانیشتووی ئینفرادیه‌کی بێده‌رکه‌
ئیتر ته‌نگ و تاریکی ئێره‌ قه‌ت ناخه‌ڵه‌تێ
ئه‌م ماچه‌ ره‌ش کراوه‌شی
تووڕه‌تر
گه‌ر گوێ له‌ ترپه‌ی پێی،چێوی ئه‌م تابووته‌ سه‌ر هه‌ڵگرتووه‌ نه‌گری....
كۆيه‌: 22/12/2005
...................................................

دامه‌به‌زه‌!
كه‌ سیه‌‌كانى دره‌ختێان پشكنى،
پرسگه‌كان
ئه‌مجاره‌.. ردێن تاشراو
كوڵمه‌سوور
بۆن له‌ په‌پووله‌‌ و كۆتر ده‌ڕِفێنن
پرسگه‌كان
ئه‌مجاره‌.. پاتۆڵێان داكه‌ندووه‌
هه‌ڵده‌په‌ڕِن
رووت رووت
لیكیان دێته‌خوار
دامه‌به‌زه‌!
پرسگه‌كان
ئه‌مجاره‌.. سمێڵ له‌‌ چراى سه‌وزى رۆێشتن هه‌ڵده‌سوون
دووگمه‌ى شه‌قام ده‌ترازێنن
پاش ئه‌وه‌ى به‌ باخچه‌دا هه‌ڵمیزتن*


25/12/2005
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
۶.۲.۸۵

هونه‌ر
رامان سۆفی سوڵتانی
شۆڕش ئاهی له‌ سه‌ردانێکی ناوه‌ختدا
هونه‌ری وێنه‌ کێشان "یان به‌ قه‌ولی هونه‌رمه‌ند کاک محه‌مه‌د رۆسته‌مزاده‌-وێنه‌ری-له‌و هونه‌رانه‌یه‌‌ رانان و بڵاوکردنه‌وه‌ی زۆر به‌ ئاسانی رێناکه‌وێ .ناتوانی وه‌ک ژانره‌کانی تری هونه‌ر و ئه‌ده‌ب له‌ ماوه‌یه‌کی کورت دا نیشانی خه‌ڵکانێکی زیاتری بده‌ی ئه‌مه‌ ئاسته‌نگێکه‌ له‌ به‌ر ده‌م هونه‌رمه‌ندانی وێنه‌ کێش به‌و حاڵه‌وه‌‌ به‌رهه‌مه‌کانی شۆڕش ئاهی له‌و کاره‌ به‌ نرخانه‌یه‌ که‌ شێتی و وێڵی و ماندووییه‌کی سه‌یر خوڵقاندوونی و جیهانێکی سه‌یریش تایبه‌ت و سه‌رسووڕهێنه‌ره‌. شۆڕش له‌ بۆکان ده‌ژی که‌س نازانێ به‌چی و چۆن ده‌ژی.که‌س نازانێ له‌ کوێی بۆکان ده‌ژی.که‌س نازانێ شۆڕش که‌ی سه‌ردانی ئه‌کا ،که‌ی ئه‌توانی بیبینی،و....هه‌رچی بێ شۆڕش هونه‌رمه‌ندێکه‌ ده‌گمه‌ن ، هه‌میشه‌ بیر له‌ که‌ره‌سته‌یه‌کی نوێتر ،شێوازێکی غه‌ریبتر..،روانینێکی نامۆتر ده‌کاته‌وه‌و زۆر شتی تریش که‌ ته‌شریح کردنی شۆڕش له‌ ته‌شریح کردنی ده‌قێک ده‌چێ که‌ لێکدانه‌وه‌ زه‌رنه‌قووته‌ی واتاکانی .ئه‌کووژێ.
ئه‌م بابه‌ته‌ی به‌ره‌وه‌ تێپه‌ڕینێکی هه‌راساناوی بوو به‌ناو شه‌قامه‌ ئاڵۆزه‌کانی هونه‌ری شوڕش دا.1

تێکشکاندنی ده‌سه‌ڵاتی زه‌ینی مرۆڤ،
ئه‌رکی هونه‌ری نوێیه‌
ره‌مزی گه‌وره‌یی هونه‌ری نوێ لایه‌نی وێران کردنێتی.
هونه‌ری نوێ تێکشکاندنی ده‌سه‌ڵاته‌ زه‌ینیه‌کانی مرۆڤی ئێستایه‌.نه‌گونجانێکی پڕ ره‌نگه‌ له‌ ئێستا وهه‌میشه‌دا.
له‌ گه‌ڵ هه‌موو ئه‌م پێناسه‌ کردنانه‌دا به‌رهه‌مه‌کانی شۆڕشی ئاهی به‌ خسله‌تێکی سه‌ربه‌خۆوه‌ تێپه‌ڕینێکی هه‌راسانه‌ له‌ بیچمه‌ رۆمانتیکه‌کانی ئه‌شیاوه‌ بۆ زاته‌ تراژیدیایه‌که‌ی .هه‌وڵ ده‌دا که‌ره‌سه‌ و ره‌نگه‌ له‌ بیرکراوه‌کانی سه‌ر شه‌قامه‌کان بکا به‌ ئوستووره‌ بۆ ئه‌وه‌ی مه‌دلوولێکی به‌ر فراوانتریان بۆ ده‌سته‌به‌ر بکا.هه‌میشه‌ له‌ نێوان هونه‌ر و بار و دۆخدا،هونه‌ر و ده‌وروبه‌ردا چاوه‌چاوێکی نه‌پساوه‌ هه‌یه‌...
ئه‌و دۆخه‌ش که‌ به‌ر ده‌وام ژیانی کۆمه‌ڵایه‌تی ئێمه‌ی داپۆشیوه‌وپه‌یتا رۆژمێری کورد ده‌نووسێته‌وه‌ و ده‌سکاری ده‌سکاری چاره‌نووس و سبه‌ینێی ده‌کا،پۆلێک ئه‌زموونی تاڵی ده‌روونی کراویشی له‌ مێشکی ئێمه‌دا هه‌ڵکه‌ندووه.ئه‌گه‌ر له‌ هه‌موو رووبه‌رێکه‌وه‌ نکۆڵی لێ بکرێ له‌ ئاستانه‌ی هونه‌ری ره‌سه‌ن و راستگۆدا به‌ ڕاشکاوی خۆی ده‌رده‌خا‌.له‌ تابلۆکانی شۆڕشی ئاهی دا مه‌رگ،بێ به‌زه‌ی ،هه‌راسانی وشێواوی ئه‌و ره‌گه‌زه‌ تۆخانه‌ن که‌ واتایه‌کی ده‌سته‌ مۆ نه‌کرا و قووڵیان له‌ هه‌ناوی خۆیان دا هه‌ڵگرتووه‌ و بوونه‌ پێکهاته‌و ستراکچێری زۆرینه‌ی به‌رهه‌مه‌کانی.که‌سایه‌تی چیرۆکه‌کانی شۆڕش له‌ ژێر دار و په‌ردووی ژیانیاندا ناشتراون .
ئه‌و هه‌ڵس و که‌وته‌ بێ به‌زه‌ییانه‌ی له‌ گه‌ڵ کۆمه‌ڵگای ئێمه‌ ره‌چاو کراوه‌،ئه‌و شکان و هه‌ڵپڕووکانه‌ی ته‌جره‌به‌مان کردوون،خۆبه‌خۆ بۆته‌ به‌شێک له‌ پێکهاته‌ی رۆشنبیری هونه‌ری ئێمه‌.
کورد له‌سه‌رتاپای ئه‌م سه‌ده‌یه‌دا به‌و په‌ڕی بێ ده‌ره‌تانیه‌وه به‌رده‌وام که‌وتۆته‌ به‌ر شاڵاوی قه‌ڵاچۆکران و ماڵوێرانی و پڕووکانی پاساو بۆنه‌دراو.‌له‌ لایه‌کی تریشه‌وه‌زۆر سیاسیانه‌ هه‌وڵدراوه‌ بۆ شێواندن و ئاڵؤزکردنی ناسنامه‌ی نه‌ته‌وه‌یی و سیمای شارشتانیه‌تی.ئه‌میش به‌ هه‌موو مه‌نتق و نامه‌نتقێکیه‌وه‌،ته‌نیاو بێ پاڵپشت له‌ به‌رامبه‌ر ئه‌و شاڵاوانه‌دا وێستاوه‌ و به‌رهه‌ڵستی بووه‌.که‌چی له‌ ئه‌نجامدا،له‌ خۆڵه‌مێشی جه‌سته‌ی،کاسه‌سه‌ری به‌ گولله‌ سمراوی،له‌شیکی زامار و هه‌ڵقرچاو زیاترهیچی تری بۆ نه‌ماوه‌ته‌وه‌.یانی دیارده‌ی مه‌رگ لای مرۆڤی کورد له‌ فۆڕمه‌ باوه‌که‌ی خۆی لاده‌داو تایبه‌تمه‌نیه‌کانی زه‌برو زه‌نگ و توند وتیژیه‌کی چاوه‌ڕوان نه‌کراو بۆ خۆوه‌ ده‌بینێ.ئالێره‌دا جۆغرافیای هونه‌ر و رۆناکبیری کوردی –هونه‌ری شوڕشیش وه‌ک پاژێک له‌و گشته‌-له‌ نۆڕمه‌ ئاسایی و فۆڕمه‌ باوه‌کانی خۆی لاده‌داو شته‌کان وه‌ک چاوه‌ڕوان ده‌کرێ تۆمار ناکا.ئه‌و بێ به‌زه‌یی بوونه‌ی له‌ گه‌ڵ رۆحی ئاده‌میزادی کورد ره‌چاو کراوه‌،وه‌ک کوتمان کارتێکردنی چڕێ هه‌بووه‌ له‌ سه‌ر پێکهاته‌ی رۆشنبیری و کلتووریمان.بۆیه‌ جاری وایه‌ هه‌ست ده‌که‌ی به‌رهه‌مه‌کانی هونه‌رمه‌ندێکی وه‌ک شۆڕش ده‌بنه‌ ته‌وه‌ره‌ی هه‌ره‌س هێنانی بێزاریه‌کی سه‌یر.گوورانی جۆرێک مازووخیستی و نه‌فره‌ت که‌ به‌ده‌ست خۆت نیه‌و ناتوانی ناتوانی لێی ده‌رباز بی.شۆڕش ئاهی له‌ مناڵێکی لاسار ده‌چێ،که‌ گوێی پێ نادرێ دێ گۆڕه‌ به‌ کۆمه‌ڵه‌کان هه‌ڵده‌داته‌وه‌.په‌نجه‌ جوانه‌ مه‌رگه‌کان ده‌پشکوێنێته‌وه‌.برینه‌کان ده‌هێژێنێته‌وه‌ و به‌ پێوانه‌کانی خۆی تۆماریان ده‌کا و دێت تۆ هه‌ڵده‌گرێ و ده‌تباته‌ له‌ ناوه‌ندیاندا داتده‌نێ.تا هه‌ناسه‌یان به‌سه‌رت بچێ و له‌ ده‌روونه‌وه‌ هه‌ستیان پێ بکه‌ی. ئه‌و ده‌مه‌یه‌ تۆ هه‌ست ده‌که‌ی به‌راست مامڵه‌ کردن له‌ گه‌ڵ جوانی ناسی کوردی،له‌ گه‌ڵ سایکۆلۆژی کوردی و له‌ گه‌ڵ مامڵه‌ کردنێکی ئینسانی و ئاسایی نه‌بووه‌.ناشکرێ به‌ ئاسانی به‌ره‌و ڕووی ببیه‌وه‌.
به‌ کوردی له‌ خوێندنه‌وه‌ی تابڵۆکانی شۆڕشدا:
1.تۆ به‌ مسته‌وایه‌کی شاعیرانه‌وه‌یادداشته‌کانی گه‌یشتن به‌ پووچی لاپه‌ڕه‌ به‌ لاپه‌ڕه‌ هه‌ڵده‌ده‌یته‌وه‌و له‌ به‌رامبه‌ر ئه‌وه‌شداپه‌له‌قاژه‌ی ئه‌شق ده‌بینی که‌ ده‌یهه‌وێ له‌ ژێر بارستای دیواره‌ تێکته‌پیوه‌کانه‌وه‌ سه‌ر هه‌ڵداته‌وه‌ و خۆی ده‌رباز بکا.
2.غه‌م داتده‌گرێ.ئاستی حورمه‌تی ئینسان چۆن نزم کراوه‌ته‌وه‌و چه‌نده‌ ناخۆش دڵه‌ڕاوکێ و خه‌ونه‌کانی مناڵی شێوێندراوه‌.
3.به‌زه‌ییت به‌ مرۆڤه‌ په‌رپووته‌کاندا دێت که‌ له‌ چوارچێوه‌ی بوومه‌که‌دا به‌رده‌وام لاکه‌ی سه‌ریان دێت و پێش به‌ مه‌سخ بوونی خۆیان بگرن و ناتوانن .
تۆ سیمای خۆت ده‌بینی که‌ ده‌شێوێندرێ.
*** بۆ دیتنی به‌رهه‌مه‌کانی تری هونه‌رمه‌ند سه‌ری ئێره‌ بدهartagry‌
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ هونه‌ر
۲۹.۱۲.۸۴

ساڵێک تێپه‌ڕی

ساڵیک به‌ سه‌ر دامه‌زراندنی "شیکار" دا تێپه‌ڕی .ساڵێک ماڵه‌و‌ ماڵ کردن و چه‌رمه‌سه‌ری.نازانم بۆ من هه‌میشه‌ شته‌کانم زۆر به‌ چه‌رمه‌ سه‌ری بۆ جێ به‌ جێ ده‌بێ.
له‌ سه‌ره‌تای به‌هاری رابردوودا له‌ پێرشن بلۆگ دا ده‌ستم کرد به‌ نووسین،به‌ڵام له‌ پێرشن بلۆگدا بلاگ کاری کورد گرفتی زۆره‌.سه‌ره‌رای هه‌مووشتێک شۆوینیسمی فارس چاوی به‌رایی دیتنی هیچ هه‌ناسه‌یه‌کی کوردی نادا .
پاشان هاتم له‌کوردپلانه‌تدا ماڵێکی کوردانه‌ی بچووکم ئاوه‌دان کرده‌وه‌.پاش چه‌ن مانگ که‌ خه‌ریک بوو هه‌ست به‌ خاوه‌ن دارێتی شتێک بکه‌م .به‌داخه‌وه‌ ‌کوردپلانه‌ت به‌ بێ هیچ ئاگادار کردنه‌وه‌یه‌ک خزمه‌تگوزاریه‌کانی کۆتایی پێهێنا و ره‌نجه‌ڕۆی کردم .وه‌ک کورد ده‌ڵێ دیسان ریسه‌که‌م لێ بۆوه‌ به‌ خوری.زۆر وێبلاگی باش له‌ ژێر چه‌تری ‌کوردپلانه‌ت دا ده‌یان نووسی.که‌ هه‌وڵه‌کانیان به‌ بادا چوو.ئێستاش گله‌یی خۆم له‌و دۆستانه‌ ده‌که‌م نه‌ ده‌بوو وا کوت و پڕ و بێ ئاگادار کردنه‌وه‌ خۆ بدزنه‌وه‌ و ئاش به‌تاڵی بۆ بکه‌ن.
پاش ماوه‌یه‌کی تر هاتم له‌ بلاگه‌ردا ده‌ست به‌کار بوومه‌وه‌.ئێره‌ تا راده‌یه‌ک ئه‌من تر و جێی متمانه‌ بوو.تا ئێستا تێیدا به‌رده‌وامم.ئه‌مانه‌ و سه‌ر جه‌م ئه‌و شه‌پۆلی ته‌نگژه‌و کۆسپه‌ی که‌ به‌رده‌م ریشاژوێی کردۆته‌ بنچ و بناوانی ژیانمه‌وه‌ ئاسته‌نگێکی گه‌وره‌ بوون له‌ به‌ر ده‌م ئیش و کاری ئه‌ده‌بیم .کاری نوسین و بڵاو کرنه‌وه‌م چ له‌ گۆڤاره‌کاندا و چ له‌ بلۆگه‌که‌م دا به‌و جۆره‌ ی ویستوومه‌ بۆم نه‌لواوه‌ .
به‌ کورتی ئه‌و جۆره‌ی ویستوومه‌ نه‌متوانیوه‌ کار بکه‌م.ناکرێ نا .هه‌رچی ده‌که‌ی ناکرێ.کاری رۆژانه‌ هه‌موو ژیانت داگیر ده‌کا و به‌بێهوده‌ خه‌ریکه‌ پیرت ده‌کا.ئه‌گینا شیکار بۆ ئه‌وه‌ له‌ دایک بوو زۆر له‌مه‌ مه‌یدانی تر به‌ ناو پانتا شاراوه‌کانی شێعردا ئاوه‌ژوو بێته‌وه‌ و راوی چه‌مکه‌ سڵۆکه‌کانی داهێنان بکا.
هه‌ر ئه‌وه‌نده‌م له‌ ده‌ست هات.به‌ڵام بۆ من ده‌روازه‌ک بوو بۆ ناسینی بنه‌ماڵه‌کی گه‌رم و گوڕ.بنه‌ماڵه‌یه‌ک که‌ هه‌موو گۆشه‌یه‌کی خه‌می چاره‌ی نه‌ته‌وه‌که‌می لێده‌بارێ.ده‌گه‌ڵ هه‌موو جیاوازی بیر و ڕاو خسڵه‌ته‌کانی.بنه‌ماڵه‌ی بلاگ و ماڵپه‌ڕی کوردی ده‌نگێکی کارایه‌ سیمای راسته‌قینه‌ و بێ سانسۆری نه‌ته‌وه‌که‌م ده‌نوێنێ.بنه‌ماڵه‌که‌م هه‌میشه‌ به‌ ده‌نگ ئازاره‌کانی نه‌ته‌وه‌که‌مه‌وه‌ هاتووه‌ و ئه‌رکی خۆی به‌جێ هێناوه‌ ،بێ ئه‌وه‌ی که‌سێک بتوانێ به‌رگری بێ.
ئه‌مه‌ به‌هارێکی تر و...هه‌ڵگیرسانه‌وه‌ی ئاگرێکی سووری تره‌ و...رابوونه‌وه‌یه‌کی تره‌...
با بزانین له‌ مه‌و دوا چیمان له‌ ده‌ست دێ....
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ بابه‌تی هه‌مه‌ جۆر
پیرۆز بێ ساڵێکی نوێ بۆ ئازاره‌کانمان

مزگێنی دا به‌ سروه‌ بای به‌هاری
وا هاته‌وه‌ نه‌ورۆزی کورده‌واری
به‌ تیشک تێک شکا سپای کڕێوه‌
هه‌واری رۆژ گه‌ییشته‌ خاکه‌لێوه‌
ساڵێکی تر تێپه‌ڕی 
ساڵێک که‌ پڕ بوو له‌ دڵه‌ڕاوکه‌ و هیوا و نیگه‌رانی
بۆ یه‌ک با یه‌کمان و بۆ سه‌رجه‌می گه‌له‌که‌مان
ساڵێکی نه‌گبه‌ت و به‌نه‌عله‌ت بوو ،که‌ هه‌ر ده‌م چاوه‌ڕوان بووین شتێکی گه‌وره‌ ڕوو بدا و هیچ شتێکی سه‌یر نه‌قه‌وما
ساڵێک که‌ نازانین چۆن تێپه‌ڕی
ساڵێك که‌ زۆر شادیمان بۆ کرد و پیرۆزمان نرخاند و
دیسان تێپه‌ڕینی ساڵێک به‌ سه‌ر ته‌مه‌نی بێهووده‌مان دا و به‌سه‌ر ده‌غده‌غه‌کانمانماندا و ...پیرۆز بێت
پیرۆز بێت ساڵی نوێ له‌ هه‌موومان و له‌ و رۆژه‌ نادیارانه‌ی چاره‌نووسی نه‌ته‌وه‌که‌مان چاوه‌ڕوانی ده‌کات
هیچ نظری موجود نیست: لینکی سه‌ره‌کی  
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ بابه‌تی هه‌مه‌ جۆر
۲۲.۱۱.۸۴

چه‌ند هه‌ناسه‌یه‌کی کورت
....
کلو
کلو
داده‌بارێ
به‌فر
تاڵ
تاڵ
داده‌وه‌رێ
مووی سه‌رم
تۆ بێر له‌ دزێوی شه‌وێ ده‌که‌یته‌وه‌
ژووره‌ خه‌یالیه‌که‌ت جێ ناهێڵێ
من بیر له‌ پیرۆزی گوڵدانێ ده‌که‌مه‌وه‌
یه‌که‌م ماچی ئێمه‌ی
تیاده‌گوورێ
'''''''''''''''''''''''''''''''
نیشتمانێک ـــــــــــــــــ بۆ مردن
"من نامهه‌وێ غه‌ریبانه‌ بژیم"
له‌ سه‌مای گه‌ڵایه‌کی وه‌ریودا ده‌دۆزمه‌وه‌
نیشتمانێک بۆـــــــــــــــــ ژیان!

" من نامهه‌وێ نا...بێ وڵات بمرم"
له‌ پێکه‌نینێکی مناڵانه‌تدا ده‌دۆزمه‌وه‌
نیشتمانێک ـــــــــــــــــ بۆ مردن!
''''''''''''''''''''''''''
.....
وشه‌ !
ئه‌ی پێغه‌مبه‌ره‌ خائینه‌که‌یکه‌ی
سه‌رده‌می هه‌ڵچوون،
ده‌بێ له‌ گڕکانی چریکه‌یه‌کدا
بتکه‌م به‌ خه‌ڵووز

تۆ
هه‌رگیز بێ زیاد و که‌م
نابه‌یته‌ وڵاتی شێعر
ئایه‌تی ده‌روون!
'''''''''''''''''''''''''''''
شه‌هید
تۆ
منت خۆشده‌وێ و
من...
هه‌ڵۆش چیای خۆشده‌وێ و
چیا...
شه‌هیدیش خاکی خۆش ده‌وێ و
خاک...
بارانیش تۆی خۆش ده‌وێ و
تۆش...
ئه‌من!

ئه‌مه‌یه‌ رازی نه‌بڕانه‌وه‌ی مه‌نزوومه‌ی عه‌شقێنیمان.
*رامان سۆفی سوڵتانی
کارنه‌وال
ره‌سوڵ سۆفی سوڵتانی-رامان *
ته‌ق... ته‌ق
نادا که‌سێک له‌ ده‌رگای منه‌ ته‌نیاکه‌ی ماڵه‌که‌م و...
ئه‌ی خودایه‌ چه‌نده‌ دڵم ته‌نگه‌ ئه‌من ئه‌وشۆ-

نم نم ده‌ڵێ:
ده‌بارێ له‌ کووچه‌ بارانێکی به‌خوڕ
نابارێ نابارێ نا..

به‌ پێ دزکه‌ سووک سووک خه‌ریکه‌
رووت رووت کچێک
راده‌بوورێ له‌ پشت دیواری وه‌همی منه‌وه‌
نابوورێ نا ڕا، درۆ ده‌که‌م درۆ ده‌که‌م درۆ..


له‌ شه‌قامێکی ئاوا سێبه‌راوی که‌ هیچ نیشانه‌یه‌کیم له‌بیر نیه‌ -دا
گرم شه‌ققه‌ له‌ کوڵمی هه‌ڵده‌ستێنم و نا نا نامدوێنێ.

هه‌ر ئه‌وه‌نده‌ بوو چوو و بڕایه‌وه‌
تاقه‌ ژنه‌ بێچاره‌که‌م و نایه‌ته‌وه‌ سه‌ره‌تا ..‌تا...

-چبکه‌م خودایه‌ ..چه‌نده‌ دڵم ته‌نگه‌ ئه‌من ئه‌وشۆ-
لینکی سه‌ره‌کی   
با رایانامه ارسال کنید
این را در وبلاگ بنویسید!
‏در Twitter به اشتراک بگذارید
‏در Facebook به اشتراک بگذارید
‏اشتراک‌گذاری در Pinterest

بابه‌تی له‌و جۆره‌ شێعری ئێستای خۆمان
۲۹.۴.۸۶

‌به‌ خاتری مێژوو..به‌خاتری خۆمان ..به‌خاتری..


‌به‌ خاتری مێژوو..به‌خاتری خۆمان ..به‌خاتری..


بنه‌مای فیکری و قه‌واره‌ی ده‌سه‌ڵاتی دیکتاتۆره‌کان له‌ گه‌ڵ هه‌موو دژوازی و جیاوازیه‌کیان،له‌ زۆر خاڵی هاوبه‌شدا ده‌چنه‌ خانه‌یه‌که‌وه‌ که‌ به‌ روانینێکی سه‌رسه‌ره‌کی هه‌ست به‌ قووڵی تراژیدیای ژیانی ئه‌و که‌سانه‌ ده‌که‌ی له‌ ژێر سێبه‌ری ئه‌و حکوومه‌تانه‌دا ده‌ژین . دیکتاتۆڕه‌کان سه‌رجه‌میان موقه‌دده‌سن ، گه‌مژه‌ن ، پێره‌وی هه‌وه‌س و نیازه‌ به‌ر ته‌سکه‌کانی تاکه‌ که‌سی و تاقمیه‌کانی خۆیانن ،خۆیان له‌ هه‌موو هێزو ئیراده‌یه‌ک زانا ترو به‌ ده‌سه‌ڵاتترده‌بینن ، هه‌موو که‌سێک به‌ شارڵاتان و چه‌قۆکێش و سیخوڕ و نۆکه‌ری بێگانه‌ دێته‌ به‌رچاو،چه‌مکی دێموکراسی له‌ گه‌ڵ بنه‌ما فیکری و قه‌واره‌ نه‌گۆڕه‌کانی ده‌سه‌ڵاتیان گونجاو نیه‌ به‌ڵام تاک به‌ تاکیان رووکه‌شی پیاوێکی دێموکڕاتیان به‌ سه‌ر خۆیان هه‌ڵکێشاوه‌ . قه‌واره‌یه‌کی پته‌و و نه‌گۆڕیان هه‌یه‌ و هه‌موو گۆڕانکاریه‌ک به‌ واتای هه‌ره‌سهێنان و تیاچوونی"بوون" و ده‌سه‌ڵاتی ئاسمانی و مێژوویی خۆیان ده‌زانن‌ . له‌ هه‌موو سه‌رنج راکێشتر ئه‌مه‌یه‌ هیچکات پێیان وانیه‌ ده‌توانن سه‌رده‌مێکی زۆر بمێننه‌وه‌ .هه‌ربۆیه‌ش بۆ مانه‌وه‌ی خۆیان له‌ هیچ کرده‌وه‌یه‌کی دژه‌ ئینسانی و ناعه‌قڵانی ناپرینگێنه‌وه‌، دیکتاتۆڕه‌کان بۆ ئه‌وه‌ی حکوومه‌ت بکه‌ن‌ ده‌بێ به‌رده‌وام به‌ پیرۆزی و موقه‌دده‌سی بمێننه‌وه‌،ئه‌مه‌ش له‌ پشت ته‌م و مژو تاریکیه‌کی هه‌میشه‌ییدا مسۆگه‌ر ده‌بێ بۆیه‌ش رۆشه‌نگه‌ری و کتێب و رۆژنامه‌ گه‌وره‌ترین دوژمنی ئه‌وانه‌. دیکتاتۆڕه‌کان یه‌ک رۆژنامه‌یان هه‌یه‌ یه‌ک کتێبیان هه‌یه‌ .رووناکبیر و خاوه‌ن ئه‌ندیشه‌کانیان له‌ کارگاکانی خۆیاندا درووست دکه‌ن.

ئه‌مانه‌ جێێ داخ نین ،جێی داخ و که‌سه‌ر ئه‌مه‌یه‌ ئه‌و خاکه‌ی سێبه‌ری دیکتاتۆڕێ به‌سه‌ر دا کشابێ ئه‌سته‌مه‌ له‌ دیکتاتۆر زیاتر شتێکی تر په‌روه‌رده‌ بکات. بتهه‌وێ دیکتاتۆریه‌ت ریشه‌ کێش بکه‌ی ده‌بێ ژێرخان و ناوه‌ڕۆکی ئه‌و خاکه‌ش بگۆڕی .ده‌بێ ئه‌و بته‌ پڕ شکۆیانه‌ی ڕیشه‌یان له‌ قووڵایی ئه‌و خاکه‌ داهه‌یه و دزه‌ ده‌که‌نه‌ رۆحی ساواکانمان،‌ بنبڕ بکه‌ین.ده‌بێ گومان بکه‌ین له‌ جۆری گووران و فرچک گرتنی ئه‌و شته‌ پیرۆز و پڕ شکۆیانه‌ی له‌ ناخی خۆمان و ناخی ئه‌و خاکه‌ نه‌فره‌ت لێکراوانه دا جێیان گرتوه‌ که‌ به‌رده‌وام دیکتاتۆڕی تێدا په‌روه‌رده‌ ده‌کرێ.ده‌بێ نه‌ترسین له‌ وێران کردن.نه‌ترسین له‌ شێواندنی ئه‌و رێگا ته‌لسم کراوانه‌ی ئێمه‌ی پێدا تێده‌په‌ڕێنن . ئازادی یانی گه‌ییشتن به‌‌و ئه‌و ره‌هابوونه‌ هه‌راوه‌ی که‌ پێچه‌وانه‌ی شته‌ سه‌لمێندراوه‌کانی ئێستامانه‌.ئێمه‌ نازانین ئازادی چیه‌ ،چونکه‌ تا ئێستا هه‌ستمان پێنه‌کردوه‌ .به‌ڵام ده‌بێ ئازاد بین. ئه‌مه‌ش ده‌بێ نرخ و هه‌زینه‌یه‌کی گه‌وره‌ی بۆ بده‌ین.نرخی ئه‌و ئازادی و ره‌هاییه راسته‌قینه‌یه‌ش یه‌کیان خوێنی ئه‌و قه‌ڵه‌مه‌ بچووک و بێ پشتیوان و بێ ده‌ره‌تانانه‌ن که‌ یه‌کێک له‌وان ناوی عــــــه‌دنـــانی حـــه‌ســـه‌ن پـــوور"ه‌"

ئه‌مه‌ یه‌که‌م جار نیه‌ و دوایین جاریش نابێ به‌و په‌ڕی شه‌رمه‌زاری و هه‌راسانیه‌وه‌ کوێر کوێرانه‌ باشترین رۆڵه‌کانی ئه‌و خاکه‌ نه‌فره‌ت کراوه‌ هه‌ڵده‌پاچن به‌ڵام ده‌بێ بکرێ بێهیچ دڕدۆنگیه‌ک ،له‌ به‌ر خاتری مێژوو له‌ به‌رخاتری خۆمان له‌به‌ر خاتری دوارۆژ ده‌بێ نه‌هێڵین عــــــه‌دنـــانی حـــه‌ســـه‌ن پـــوور" له‌ سیداره‌ بدرێ.............
بۆ پشتیوانی کردن له‌ مافی ژیانی عه‌دنان حه‌سه‌نپوور و هیوا بووتیمار سه‌ردانی ئێره‌ بکه‌ن:


