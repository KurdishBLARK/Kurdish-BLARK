وێنه‌كێشی هونه‌رمه‌ندی به توانای شاری هه‌ولێری دێرین مامۆستا ئه‌سكه‌نده‌ر عوسمان جامباز، له ساڵی 1938دا له شاری هه‌ولێر، چاوی ژیانی هه‌ڵێناوه و له بنه‌ماڵه‌یه‌كی كاسبكاری جامباز په‌روه‌رده بوو.                         

 

خوێندنی قۆناغی سه‌ره‌تایی له‌ساڵی 1945دا له قوتابخانه‌ی "ئیبن خه‌له‌كان"ی سه‌ره‌تایی ده‌ست پێكردووه‌و ئه‌و قۆناغه‌ی به‌زیره‌كی بڕیوه بۆ ته‌واوكردنی خوێندنه‌كه‌ی چووه‌ته قوتابخانه‌ی "ناوه‌ندیی هه‌ولێر"، كه له دوای شۆڕشی 14ی ته‌مموزی 1958دا ناونرا "ناوه‌ندیی كۆماری" و هه‌ر له‌و ساڵه‌شدا خوێندنی ناوه‌ندیشی ته‌واوكردووه‌و له پایزی 1958دا له خانه‌ی مامۆستایانی سه‌ره‌تایی له هه‌و‌لێر وه‌رگیراوه و له‌سه‌ر‌ ده‌ستی هونه‌رمه‌ندی ناوداری شێوه‌كاریی مامۆستا جه‌واد ڕه‌سووڵ ناجی به ته‌واوی ده‌ست و بازووی هونه‌ری شێوه‌كاریی به هێزبووه گوندی "سیساوه"ی سه‌ر به ناوچه‌ی هه‌ریر كراوه به مامۆستا و دوای ساڵێك سه‌باره‌ت به لێهاتوویی له هونه‌ری شێوه‌كاریی، گوێزراو‌ه‌ته‌وه بۆ ناوشاری هه‌ولێر و له قوتابخانه‌ی "هه‌ولێری نموونه‌یی" كراوه به مامۆستای وانه‌كانی هونه‌ری شێوه‌كاری له هه‌موو پۆله‌كانی ئه‌و قوتابخانه‌ی نموونه‌ییه‌ی، كه كرا بووه مه‌ڵبه‌ندی ڕاهێنانی قوتابیانی خانه‌ی‌ مامۆستایانی سه‌ره‌تایی له هه‌ولێر.

مامۆستا ئه‌سكه‌نده‌ر جامباز كوڕێكی كه‌ڵه‌گه‌تی خوان و ڕێكوپێك بوو، تاكو سه‌ره‌تای نه‌وه‌ده‌كانی سه‌ده‌ی ڕابردوو هه‌ستی به‌هیچ نه‌خۆشیه‌ك نه‌ده‌كرد. به‌ڵام دوای ئه‌و مێژووه هه‌ستی به نه‌خۆشییه‌كی خراپ كرد و ڕۆژ به ڕۆژ ته‌ندروستی به‌ڕه‌و خراپی ده‌چوو، هیچ چاره‌سه‌رییه‌ك دادی نه‌دا تاكو ئه‌و هونه‌رمه‌نده به‌هره‌داره له ڕۆژی 1994.08.18دا هه‌ر له‌شاره شیرنه‌كه‌ی خۆی كۆچی دوایی كرد و هه‌موو هونه‌رمه‌ندانی قه‌ڵا و مناره و مامۆستا و ڕۆشنبیره‌كان شاره‌كه له ڕێ و ناشتنی ته‌رمه‌كه‌ی به‌شداریان كرد.

هه‌ر چه‌نده مامۆستا ئه‌سكه‌نده‌ر به‌ڕواڵه‌ت له‌به‌ر چاومان ونبوو، به‌ڵام تابلۆ و كه‌ڤاڵه‌كانی له به‌رچاومان ون نابن و كه‌سایه‌تیه‌كه‌یشی له دڵ وێژدانی دۆست و یارانی ناسڕێته‌وه و سوپاس بۆ یه‌زادن شوێن و پایه‌ی هونه‌ریی له‌ناو ڕۆڵه‌كانی بنه‌ماڵه‌كه‌یدا به‌چۆڵی نه‌ماوه‌ته‌وه، چونكه كچێك و كوڕێكی وه‌كو باوكیان به‌هره‌ی هونه‌ری وێنه‌كێشانی و شێوه‌كارییان هه‌یه و نه‌یانهێشتووه كاروانی هونه‌ری شێوه‌كاری له بنه‌ماڵه‌كه‌یاندا بپسێته‌وه و بوه‌ستێ.

ئه‌سكه‌نده‌ر عوسمان و ژیانی هونه‌ریی

مامۆستا ئه‌سكه‌نده‌ر ئوسمان له‌سه‌رده‌می خوێندنی سه‌ره‌تاییه‌وه به‌هره‌ی هونه‌ری وێنه‌كێشانی لێ به‌دی كراوه و له‌سه‌ره‌تادا لاسایی وێنه‌كێشه هونه‌رمه‌نده‌كانی هه‌ولێری وه‌ك مامۆستایان "دانیال قه‌ساب" و "جه‌واد ڕه‌سوول ناجی" كردۆته‌وه.

به‌ڵام كه گه‌یشتووه‌ته قۆناغی خوێندنی خانه‌ی مامۆستایان سوودێكی ڕاسته‌وخۆی له ئامۆژگاری و ڕێنماییه‌كانی مامۆستای به‌هره‌داری شێوه‌كاریی جه‌واد ڕه‌سوول بگرێ و ڕووبكاته دیمه ڕه‌سه‌نه‌كانی ژیانی كورده‌واری ده‌شته‌كی به تایبه‌تی ژیانی كۆچه‌ریی و لادێ نشینی و ئاژه‌ڵداریی، چونكه بنه‌ماڵه‌كه‌ی جامباز بووه و تێكه‌ڵاویی و په‌یوه‌ندیی به خه‌ڵكی لادێ و كۆچه‌رییه‌وه هه‌بووه و هه‌ر خه‌ریكی كڕین و فرۆشتنی وڵاغ بووه. بۆیه ئه‌و لایه‌نه‌ی له تابلۆكانی دا زاڵه و، له هونه‌ری وێنه‌كێشانی پورتریتیش گه‌لێك ده‌ست ڕۆیشتوو بووه.

یه‌كه‌مین تابلۆی مامۆستا ئه‌سكه‌نده‌ر به ناوی "ژنه بۆڵی" بووه، ئینجا تابلۆ نایابه‌كانی "مانگادۆشین" و "ژنه دۆم" و، ئه‌گه‌ر بمانه‌وێت هه‌ندێك له تابلۆ هونه‌رییه‌كانی ئه‌م هونه‌رمه‌نده به‌هره‌د‌اره بدوێین، ئه‌وا ده‌بێ ئه‌م ڕاستیانه بڵێین كه له ماوه‌ی ژیانی 56 ساڵیدا 300 تابلۆی نایابی كێشاوه و جگه له‌مانه‌ش مه‌رگی ناوه‌ختی ماوه‌ی نه‌داوه 16 تابلۆی به‌ر ده‌ستی ته‌واو بكات و، ئه‌و هونه‌رمه‌نده به‌هره‌داره له‌ساڵی 1962دا له‌یه‌كه‌م پێشانگای هونه‌ریی به‌ڕێوبه‌رایه‌تی په‌روه‌رده‌ی هه‌ولێر به چه‌ند تابلۆیه‌ك به‌شداریی كردووه و له ناو هه‌موواندا تابلۆی "ژنه بۆڵی" سه‌ره‌نجی ته‌ماشاكارانی پێشانگاكه‌ی ڕاکێشاوه و هونه‌ر ناسان و ڕه‌خنه‌گران به تابلۆیه‌كی نایاب و سه‌ركه‌وتوویان داناوه و پێشانگاكانی په‌روه‌رده‌ی هه‌ولێر له‌ساڵانی 1965، 1966، 1967، 1968دا به تابلۆی نوێ و سه‌رنج ڕاكێش به‌شداریی كردووه و له‌ساڵی 1982، 1983شدا به‌شداری له فیستیڤاڵی ڕۆشنبیریی كوردی له هۆڵی میدیا له‌شاری هه‌ولێردا كردووه‌و هونه‌ر په‌روه‌ران به وێنه‌كێشكی ڕیالیستی مه‌زنیان داناوه. له‌و پێشانگایانه‌دا گه‌لێك تابلۆی مامۆستا ئه‌سكه‌نده‌ر په‌سنكراون و وه‌ك نمووه‌ی تابلۆی هونه‌ری كوردی بردراون بۆ ده‌ره‌وه‌ی كوردستان و ئێراق، له‌وانه ئێستا كه 3 تابلۆی له ئیتاڵیا و 2 تابلۆشی له وڵاتی سوێدن و چه‌ند تابلۆیه‌كێشی له شالیارێتی ڕۆشنبیریی ئێراقه له شاری به‌غدا و چه‌ندانی دیكه‌شی بوونه‌ته خاوه‌نی هونه‌ر دۆستان له هه‌ولێر و سلێمانی و كه‌ركووك و شاره‌كانی دیكه‌ی كوردستان.

ناوی ته‌واوی "ئه‌حمه‌د مه‌حموود"ه‌ و به "ئه‌حه‌ی خوله‌سنه‌یی" ناسراوه له ساڵی 1923 له گه‌ڕه‌كی سه‌رشه‌قام له‌ شاری سلێمانی له خێزانێكی هه‌ژار و ده‌ستكورتی له‌دایكبوو. له‌سه‌ره‌تادا ده‌خرێته حوجره بۆ خوێندنی قورئانی پیرۆز، كه ئه‌وكات حوجره‌كان بڕه‌وێكی زۆریان هه‌بووه، له‌به‌ر هه‌ژاری وازی له‌ خوێندن هێناوه و ده‌ستی به‌كاركردن كردووه و ئاواره‌ی شاران بووه، خه‌م و كه‌سه‌ر و مه‌ینه‌ت ده‌بێته‌ به‌شێك، له‌ژیانی ئه‌م كه‌ڵه‌هونه‌رمه‌نده هه‌ر له‌ سلێمانی ژنی هێناوه و چه‌ند منداڵێكی خستۆته‌وه، كه ئه‌وانیش "جه‌مال و جه‌لال و جه‌زا و شه‌ماڵ‌ و ناسك و به‌ناز"یان ناوه.

 

له‌ساڵی 1953دا ده‌ستی به‌كاری هونه‌ری كردووه، پاش ئه‌وه‌ی كه خه‌ڵك ورده ورده گوێبستی ده‌نگی ئه‌و هونه‌رمه‌نده ده‌بن وای لێ دێ خه‌ڵكانێكی زۆر خۆشیان بووێت، له‌گه‌ڵ‌ زۆربه‌ی هونه‌رمه‌نده‌كانی ئه‌و سه‌رده‌مه گۆرانی گوتووه، وه‌ك خوالێخۆشبووان ماملێ و زیره‌ك و مه‌ردان.

زۆرن ئه‌و كه‌سانه‌ی، كه به ئامێره‌ مۆسیقییه‌كانیان یارمه‌تیانداوه، وه‌ك هونه‌رمه‌ندان سمكۆ و به‌ساز ئومێد ڕه‌‌‌حیم به‌ نه‌ی و ئیسماعیل به‌ زه‌ڕب و عوسمان، كه برای هونه‌رمه‌نده، به‌لێدانی زه‌ڕب و ئێستا یه‌كێكه له كه‌سایه‌تیه دیاره‌كانی شاری سلێمانی و كه‌سێكی تێكۆشه‌ر و كوردپه‌روه‌ره.

هونه‌رمه‌ند ئه‌حمه‌د شه‌ماڵ دۆستایه‌تیه‌كی نزیكی له‌گه‌ڵ هونه‌رمه‌ند حه‌سه‌ن زیره‌ك دا هه‌بووه و وه‌ك خۆی گوتوویه‌تی هه‌ر كاتێ زیره‌ك سه‌ردانی ئێراقی بكردایه‌ سه‌ری له ئێمه‌ش ده‌دا و ماوه‌یه‌ك له‌لامان ده‌مایه‌وه و چه‌ندین ئاهه‌نگمان به‌یه‌كه‌وه ده‌گێڕا، به‌ڵام به‌داخه‌وه ئه‌و ئاهه‌نگانه تۆمار نه‌كراون.

شه‌ماڵ‌ له‌ یه‌كێك له ئاهه‌نگه‌كانیدا به‌م شێوه‌یه باسی هونه‌ره‌كه‌ی زیره‌ك ده‌كات و ده‌ڵێت:

وه‌ره خه‌ڵكه پێم بڵێن هونه‌ر شه‌تڵه
قه‌ڵه‌مه یان تۆوه؟
ئه‌ی چییه و ناوی چییه ئه‌ی بۆچی چاكه؟
کێ دیبووی هونه‌رێكی وه‌ك زیره‌ك
به‌دووچاو له‌م خاكه
ئه‌ی ئافه‌رین كه ئێستا مردووه
پێی ده‌ڵێن كاكه

ده‌توانین بڵێن، ئه‌حمه‌د شه‌ماڵ بۆشاییه‌كی گه‌وره‌ی له هونه‌ری كوردیدا پڕ كردۆته‌وه، تاكه هونه‌رمه‌ندیشه، كه باسی ژیانی خۆی ده‌كات و زۆر له گۆڕانییه‌كانی ڕه‌نگدانه‌وه‌ی ژیانی خۆیه‌تی و چه‌ند چیرۆكێكی هه‌یه و له شانۆی "مه‌ته‌‌دا" ڕۆڵی سه‌ره‌كی ده‌بینێت، حه‌یران بێژێكی زۆر كارمه بووه، هه‌رچه‌نده ئه‌م هونه‌رمه‌نده له ژیاندا گرنگی پێنه‌دراوه و ده‌بینین له‌ ماڵاندا كاره هونه‌رییه‌كانی ئه‌نجامداوه.

به‌ڵام به‌و شێوه‌یه‌ش توانی ئه‌ستێره‌یه‌كی گه‌ش بێت له ئاسمانی مۆسیقا و هونه‌ری كوردیدا، ئه‌گه‌ر بۆ ساتێك گوێمان له‌ده‌نگی خۆشی و گۆرانییه‌كانی ئه‌م هونه‌رمه‌نده گرتبێت، ئه‌وا بۆمان ده‌رده‌كه‌وێت، كه له‌چ ڕه‌وشێكدا ژیاوه و چه‌نده هه‌ژار بووه و هه‌ر ئه‌م هه‌ژارییه‌ش‌ وای كرد، كه گۆرانی بڵێ و هه‌میشه گله‌یی له چاره‌نووسی خۆی و سكاڵای له‌ چه‌رخی گه‌ردوون كردووه، وه‌ك ده‌ڵێ:

ئه‌ی گه‌ردوون قابیلی خۆته چه‌رخت بگێڕی
زۆر ناپیاوت كرده پیاو زۆر ناپیاویشتت كرده خوێڕی

جگه له‌وه‌ی، كه گۆرانییه‌كانی ڕه‌‌نگدانه‌وه‌ی ژیانی خۆیه‌تی له‌گه‌ڵ ئه‌مه‌شدا گۆرانی بۆ ئه‌وینداران و سروشتی كوردستان گوتووه و كه‌سێكی نیشتمان په‌روه‌ر بووه، له ژیانی دا گه‌لێ كاری وه‌ك توتنچێتی و كاروانچێتی و حه‌ماڵ و شوانی كردووه و ژیانی هه‌میشه پڕبووه له ده‌رد و كه‌سه‌رو ناخۆشی، به‌ڵام له‌گه‌ڵ ئه‌مه‌شدا له‌نێو خه‌ڵكی به قسه‌خۆش ناوبانگی ده‌ركردووه و هه‌میشه قسه‌ی خۆشی له‌سه‌ر زاری بووه، بۆیه خه‌ڵكانێكی زۆر خۆشیان ویستووه و هه‌میشه سه‌ردانیان كردووه، به‌ڵام له‌و سه‌رده‌مه‌دا هونه‌ر نرخی كه‌مبووه‌ و به‌شێوه‌یه‌كی زۆر ناشیرین سه‌یركراوه و به‌گۆرانیبێژ گوتراوه لۆتی، بۆیه ئه‌مه‌ش ئازاری زۆری ده‌روونی هونه‌ر‌مه‌ندیان ده‌دا هه‌ر بۆیه شه‌ماڵ ‌ده‌ڵێ:

هونه‌ر زۆر به‌نرخه، ئاخ نرخی نییه
له‌ناو كوردی ئێمه‌دا قیمه‌تی نییه
به‌ناشیرین بانگی ده‌كه‌نی پێی ده‌ڵێن
ئه‌و كابرایه لۆتییه
له‌و خراپتر كه فه‌قیر بوو پێی ده‌ڵێن كونییه
به‌ڵام سه‌روه‌ت و ماڵێكی زۆری هه‌بێ
هه‌رچی جۆری بێ
ئه‌شهه‌دووی پیاده‌كێشن پێی ده‌ڵێن
پیاوی وا هه‌ر نیه

به‌ڵێ ئه‌مه‌ش وه‌ڵامی شه‌ماڵ ‌بوو بۆ ئه‌و كه‌سانه‌ی، كه‌ به‌و شێوه‌ی له هونه‌ر و هونه‌رمه‌ندیان ده‌ڕوانی، به‌ڵام شه‌ماڵ‌ به‌ قسه و قسه‌ڵۆكانه‌ی خه‌ڵك سارد نه‌بوویه‌وه و هه‌روه‌ك خۆی ده‌ڵێ:

هه‌ركه‌سێ قسه‌م بۆ بكا گوێزم بۆ هه‌ڵده‌دا به‌سه‌ر گومه‌زا

ئه‌م هونه‌رمه‌نده دوای ئه‌و هه‌موو ده‌ربه‌ده‌ری و نه‌هامه‌تییه‌ی، كه له‌ ژیاندا چه‌شتی، كه هه‌میشه له‌باوه‌شی قات و قڕی و برسێتیدا ژیاوه، بۆیه چیدی له‌شه ماندوو و شه‌كه‌ته‌كه‌ی نه‌یتوانی به‌رگه‌ی ئه‌و باره سه‌خته‌ی ژیان بگرێ له ڕۆژی 1997.04.03دا له‌ شاری سلێمانی له‌دوای ململانێیه‌كی زۆر له‌گه‌ڵ نه‌خۆشیدا چاوی لێكناو بۆ یه‌كجاری به‌جێی هێشتین، كه هه‌ر له‌و شاره‌‌ش به ئاماده‌بوونی خه‌ڵكێك زۆر به خاك سپێردرا.
ادر زیره‌ك ناوی ته‌واوی قادر ئه‌حمه‌د مسته‌فایه له‌ساڵی 1954 له‌ گوندی بێركۆت له‌دایكبووه، هه‌ر له ته‌مه‌نی مناڵییه‌وه ئه‌وینی بۆ گۆرانی و مۆسیقای كوردی هه‌بوو، كه له قوتابخانه‌ی سه‌ره‌تایه‌وه ئه‌م به‌هره‌یه‌ی تیدا به‌دی كراوه‌و توانیویه‌تی له‌ڕێگه‌ی لاسایی كردنه‌وه‌ په‌ره به‌به‌هره‌كه‌ی بدات، ئه‌م لاسایی كردنه‌وه‌ش به‌هونه‌ر و ده‌نگی مامۆستای گه‌وره "حه‌سه‌ن زیره‌ك" ئه‌وه‌بوو، به‌ئه‌وینی ئه‌وه‌وه لاسایی كردۆته‌وه و هه‌ر له زووه‌وه خولیای گۆرانی و ده‌نگی "‌حه‌سه‌ن زیره‌ك" بووه، نازناوی زیره‌كیش هه‌ر بۆ ئه‌و كاریگه‌رییه هونه‌رییه ده‌گه‌ڕێته‌وه.

 

قادر زیره‌ك له‌قۆناغی سه‌ره‌تایی له بێركۆت ته‌واو كردووه، دواتر دێته شار و قۆناغی له‌ شار ته‌واو ده‌كات، به‌هۆی بارودۆخی ژیان ناتوانێ خوێندن ته‌واو بكات و تاكو سێی ناوه‌ندی ده‌خوێنی.

قادر زیره‌ك له‌ساڵی 1969دا ژیانی خێزانداری پێكده‌هێنی و ماڵێك پڕ له‌ئه‌وین و هونه‌ر له‌گه‌ڵ‌ "نه‌سرین ئه‌حمه‌د" دروست ده‌كات. دوو منداڵییان ده‌بێت به‌ناوه‌كانی "ئه‌یوب" و "ژیان".

به‌ڵام مه‌رگ ناهێڵێت قادر و نه‌سرین به‌رده‌وامی ژیانیان هه‌بێت دوای چوار ساڵ به‌یه‌كه‌وه بوون، به‌هۆی كاره‌ساتی سووتان له‌ساڵی 1973دا "نه‌سرین"ی خێزانی و "ژیان"ی كچی ماڵئاوایی له‌ژیان ده‌كه‌ن، دوای 3 ساڵ به‌ته‌نیایی و خه‌م و گریان ده‌ردوكه‌سه‌ر، ئه‌مجاره‌یان هه‌وڵی ژیانێكی نوێ ده‌دات.

له‌ساڵی 1976دا له‌گه‌ڵ‌ خاتوو "ئاواز عه‌بدولعه‌زیز" ژیانی هاوسه‌رێتی پێكده‌هێنێت و له‌م خێزانه‌ش "ئومێد"، "ئاوات" و "ئه‌رده‌لان" له‌دایك ده‌بن.

قادر زیره‌ك یه‌كه‌م گۆرانی له‌ساڵی 1977دا له ئێزگه‌ی كوردی له‌به‌‌غدا تۆمار كردووه به‌ناوی "دوورم له‌ یاران"، ئه‌م گۆرانییه ده‌نگدانه‌وه‌یه‌كی باشی هونه‌رمه‌ند  بوو له‌و كات و ساته‌دا و بووه مێژوویه‌ك بۆ ئه‌رشیفی ناوبراو، كه تا ئێستاش ئه‌م گۆرانییه هه‌ر به نه‌مری ماوه‌ته‌وه و یه‌كێكه له گۆرانییه‌ ڕه‌سه‌نه‌كان، ئه‌وه‌ی ئاواز و تێكستی "ڕزگار خۆشناو"ه‌.

دواتر له‌ساڵی 1980دا توانی چه‌ند به‌رهه‌مێکی دیكه تۆمار بكات له‌وانه "دوگمه‌ی سینه، ئه‌مان ساقی، له‌بنه‌وار، بازی كوێستان"، ئیتر قادر زیره‌ك له‌ماوه‌ی ئه‌و دوو ساڵه‌دا ناسراو خه‌ڵك به‌رهه‌مه‌كه‌ی ئه‌وان وه‌رگرت، كه بۆنی ڕه‌سه‌نایه‌تی و پاكی لێ ده‌هات.

له به‌رواری 17-18/07/1981 قادر زیره‌ك له‌گه‌ڵ چه‌ند براده‌رێكی له‌گه‌ڕانه‌وه‌ی گه‌شتێك له‌ بێخاڵ و گه‌لی عه‌لی به‌گ به‌ره‌و هه‌ولێر له‌ڕێگای "خه‌لیفان-هه‌ریر" ئۆتۆمبیله‌كه‌یان وه‌رده‌گه‌ڕێ و قادر زیره‌ك و هاوڕێیه‌كی گیان له‌ده‌ست ده‌ده‌ن.

له‌و كاته‌وه قادر زیره‌ك ماڵئاوایی له‌جیهانی گۆرانی و مۆسیقای كوردی ده‌كات و خۆری ته‌مه‌نی ئاوا ده‌بێت. به‌ڵام ئه‌وه‌ی جێگای به‌خته‌وه‌رییه گۆرانییه‌كانی چووه خانه‌ی "نه‌مری و ڕه‌سه‌نایه‌تی"یه‌وه.
مامۆستای خه‌باتگێڕ و زانای لێهاتووی بیركاری "حاجی باقی حاجی ساڵحی مه‌نگۆڕ" له‌ ساڵی 1924دا له شاری كۆیه، شاری وێژه‌ و هونه‌رو خه‌باتی كوردایه‌تی چاوی ژیانی هه‌ڵهێناوه و له پایزی ساڵی 1931دا له قوتابخانه‌ی سه‌ره‌تایی كۆیه خراوه‌ته به‌ر خوێندن و هه‌موو پۆله‌كانی ئه‌و قۆناغه‌ی به زیره‌كی بڕیوه و له پۆلی شه‌شه‌م به پله‌یه‌كی به‌رز و به‌ یه‌كه‌می ده‌رچوو و له به‌غدا له كۆلیژی مه‌لیك فه‌یسه‌ڵ‌ پۆله‌كانی ناوه‌ندی و ئاماده‌یی بڕیوه كه وانه‌ی خوێندنیان هه‌موو به زمانی ئینگلیزی بووه.

 حاجی باقی 

له ساڵی خوێندنی 1944-1945 چووه‌ته قوتابخانه‌ی به‌رزی مامۆستایان "دارالمعلمین العالیه" كه ئێستاكه بووه‌ته كۆلێژی په‌روه‌رده و له ماوه‌ی خوێندنه‌كه‌ی له‌و قوتابخانه‌ به‌رزه‌دا دۆستایه‌تی گیانی به گیانی له‌گه‌ڵ به‌ڕێزنا مامۆستا "مسته‌فا حه‌سه‌ن شه‌عبان" كه ئێستا ماوه‌و خوا ته‌مه‌نی درێژبكات و شاعیری نوێخوازی ئێراقی "به‌در شاكر ئه‌لسه‌یاب" خوالێخۆش بووه و چه‌نده جار له‌گه‌ڵ به‌در شاكر له‌سه‌ر هه‌ڵوێستی ڕامیاری چه‌پڕه‌وییان گیراون.
مامۆستا حا‌‌جی باقی له دوا ساڵی خوێندنه‌كه‌ی دیسان ده‌گیرێ و كاتێك ئازادی ده‌كه‌ن 20 ڕۆژی ده‌مێنێ بۆ تاقیكردنه‌وه‌ی كۆتایی ساڵ هه‌ر چۆنێك بێت ڕێگه‌ی پێده‌د‌‌ه‌ن به‌شداریی له تاقیكردنه‌وه‌كان بكات، چونكه یه‌كجار زیره‌ك بووه له بیركاریی بۆیه به كۆششێكی كه‌م، به پله‌یه‌كی به‌رز ئه‌و به‌شه‌ی بیركاریی له حوزه‌یرانی 1948دا ته‌واو كردووه‌ و بڕوانامه‌ی به‌ كالۆریۆسی له زانستی بیركاریی وه‌رگرتووه‌.
له پایزی ئه‌و ساڵه‌ی 1948دا له دواناوه‌ندیی هه‌ولێر به مامۆستای وانه‌ی بیركاری دامه‌زاروه و له ناو قوتابی و مامۆستایاندا ڕێزێكی زۆری بووه، به‌ڵام لێ نه‌ماوته‌وه‌ بۆ ساڵی 1949 له سه‌ر هه‌ڵوێستی نیشتیمانپه‌روه‌ریی گیراوه و كه به‌ربووه دووریان خستۆته‌وه بۆ‌شاری فه‌للوجه له پارێزگاری ڕومادی و له‌ویش ماوه‌یه‌ك له كۆمپانیای نه‌وتی ئێراق له كه‌ركووك به مووچه‌ خۆری كارتی كاری كردووه تاكو شالیاری په‌روه‌رده پێویستی به مامۆستای بیركاریی بووه، ئه‌وجا گه‌راندوویه‌تیه‌وه سه‌ر كار، به‌ڵام نه‌یهێشتووه له هه‌ولێر بێ و چووه له دواناوه‌ندی سلێمانی بووه به مامۆستای بیركاریی و له‌به‌ر دڵسۆزیی بۆ پیشه‌ی مامۆستایی و هه‌ڵوێستی نیشتمانپه‌روه‌ریی له شوباتی 1962دا به نوێنه‌ری مامۆستایانی سلێمانی هه‌ڵبژێردراوه له‌گه‌ڵ د‌ه‌سته‌یه‌كی دیكه‌ بۆ به‌شداریی كردن له كۆنگره‌ی چواره‌می سه‌ندیكای مامۆستایانی كۆماری ئێراق و ڕۆڵێكی زۆری بووه له چه‌سپاندنی داواكارییه‌كانی مامۆستایانی كورد له بواری خوێندن به زمانی كوردی كه كوردستانی ئێراقدا له 1963.07.04دا به‌شداریی له خولێكی هاوینه‌ی فیزیای له به‌غدا كردووه‌و له 1963.01.10دا له‌سه‌ر چالاكی ڕامیاری له‌سلێمانی گیراوه‌ و خراوه‌ته گرتووخانه‌و له 1963.05.15دا به‌ربووه‌و گه‌ڕاوه‌ته سلێمانی.
مامۆستا حاجی باقی له گوتنه‌وه‌ی وانه‌كانی بیركاری و فیزیادا گه‌لێك سه‌ركه‌وتوو بوو، به‌مه‌ش جێگه‌ی خۆی له نێو دڵی قوتابیانی كردبووه، جگه له زانسته فراوانه‌كه‌شی پیاوێكی گه‌لێك قسه‌ خۆش و ڕۆ‌ح سووك بوو.
له كاتی ده‌ست پێكردنه‌وه‌ی شه‌ڕ له كوردستان له ڕۆژی 1963.06.09دا به فه‌رمانی زه‌عیم سدیق مسته‌فای سه‌ركرده‌ی سوپای پارتی به‌عسی فاشی له ئۆردووگای سلێمانی به‌بێ گوێدانه‌ پایه‌ی كۆمه‌ڵایه‌تی و زانیاریی شه‌هید كرا و هه‌ر له‌ ناو ئه‌و ئۆردووگایه شوومه‌دا له گۆڕێكی به كۆمه‌ڵ له‌گه‌ڵ‌ 82 نیشتمانپه‌روه‌ری دیكه‌ی كورد نێژرا و به‌م جۆره لاپه‌ڕه‌ی ژیانی زانایه‌كی په‌روه‌رده‌ كاری كورد تا هه‌تایه پێچرایه‌وه.
ناوی ته‌واوی "عه‌بدولره‌حمان له‌تیف ئیسماعیل عه‌بدوڵلا له‌تیف"ه‌و له ساڵی 1903 له‌شاری مهاباد له‌دایكبووه.
له ساڵی 1913 له‌گه‌ڵ حوسێن حوزنی برای چووه بۆ وڵاتی شام له شاری حه‌ڵه‌ب تا ساڵی 1925 له‌وێ نیشته‌جێ بووه و خوێندنی سه‌ره‌تایی له قوتابخانه‌كانی حه‌ڵه‌ب خوێندووه، له ساڵی 1924-1925 چووه بۆ به‌یرووت و له دانیشگایه‌ك فێری بنچینه‌ی زمانی فه‌ڕه‌نسی بووه، له‌ساڵی 1915 حوسێنی برای مه‌كینه‌یه‌كی چاپی له ئه‌ڵمانیا كڕیوه و له بازاڕچه‌ی حه‌ڵه‌بی داناوه.       

 گیوی موكریانی

له‌ساڵی 1925 له‌گه‌ڵ حوسێن حوزنی هاتوون بۆ ئێراق و ماوه‌یه‌ك له‌شاری به‌غدا نیشته‌جێ بوون، هه‌ر‌ له‌و ساڵه‌دا له‌سه‌ر داوای سه‌ید ته‌های شه‌مزینی به‌ڕێوبه‌رایه‌تی ئه‌وسای شارۆچكه‌ی ڕه‌واندز و دۆستی دێرینیان له‌شاری حه‌ڵه‌به‌وه چوون بۆ ڕواندز و چاپخانه‌كه‌یان لێ دامه‌زراندووه، له‌ساڵانی 1926-1932 یاریده‌ری حوزنی و به‌ڕێوبه‌ری گۆڤاری زاری كرمانجی بوو له ڕواندز، له‌ساڵانی 1935-1936 كاری له گۆڤاری ڕووناكیدا كردووه، كه له‌لایه‌ن حوزنی و شیت مسته‌فا له ڕواندز و شاری هه‌ولێر ده‌رچووه، له‌ساڵی 1935 هاتۆته هه‌ولێر و له‌گه‌ڵ پیشه‌ی وێنه‌گری و كاروباری چاپخانه‌كه‌شی به‌ڕێوبردووه، هه‌ر له‌و ساڵه‌دا مه‌كینه‌یه‌كی گه‌وره‌تری بۆ چاپی كوردی له مووسڵ له فه‌زیل عیسا مه‌حفوز كڕیوه و له هه‌ولێر دایمه‌زراند بۆ چاپكردنی گۆڤاری ڕووناكی و په‌رتووكی كوردی، له 1947.09.20، كه حوسێن حوزنی موكریانی برای كۆچی دوایی ده‌كات، مه‌كینه كۆنه‌كه‌ی زاری كرمانجی ده‌بێتی خاوه‌نی له‌ساڵی 1948 له‌كاتی ڕاپه‌ڕینه نیشتمانیه‌كه‌ی گه‌لی ئێراق و دوای وه‌ده‌ستهێنانی هه‌ندێ سه‌ربه‌ستی دیموكراتی له وڵاتدا ناوی چاپخانه‌كه‌ی زاری كرمانجی كردووه به چاپخانه‌ی كوردستان.

له‌ساڵی 1963 ناوی چاپخانه‌كه‌یان پێگۆڕیوه به ناوی چاپخانه‌ی هه‌ولێر، له‌ساڵی 1970 له دوای ده‌رچوونی به‌یاننامه مێژووه‌یه‌كه‌ی 11ی ئادار ناوی چاپخانه‌كه‌ی كردۆته‌وه به چاپخانه‌ی كوردستان، له نێو ئه‌م ده‌رده كوشنده‌یه ژیاوه، تا كاتی نیوه‌ڕۆی 1977.07.24 له نه‌خۆشخانه‌ی شاری مووسڵ دڵه گه‌وره‌كه‌ی له لێدان ده‌كه‌وێ و له ئێواره‌ی هه‌مان ڕۆژدا له گۆڕستانی ئیمام محه‌مه‌د له هه‌ولێر له ته‌نیشت نووسه‌ر و مێژوونوسی ناودار حوسێن حوزنی موكریانی برایه‌وه به‌خاك سپاردرا.


بنه‌ماڵه‌ی به‌خته‌وه‌ر هه‌موو وه‌کوو یه‌کن، به‌ڵام بنه‌ماڵه‌ی چاره‌ڕه‌ش هه‌رکام به‌دبه‌ختیی تایبه‌ت به خۆیان هه‌یه.

ماڵی ئابلۆنسکی به جارێ شێوابوو. ژنه زانیبووی مێرده‌که‌ی له‌گه‌ڵ دایه‌نی پێشووی منداڵه‌کانی که ژنێکی فه‌ڕه‌نسی بوو، که‌ین‌وبه‌ینی هه‌یه؛ بۆیه پێی گوتبوو ئیتر ناتوانێ له‌گه‌ڵیان بژی و چاوی به‌رایی نادا بیبینێ. ئه‌و بارودۆخه سێ ڕۆژ بوو ماڵه‌که‌ی ته‌نیبۆوه و نه‌ک ئه‌و ژن و مێرده، به‌ڵکوو هه‌موو خێزانی ماڵه‌که‌ی تووشی خه‌م و په‌ژاره کردبوو. خێزان و خزمه‌تکار له‌و ماڵه هه‌موو هه‌ستیان ده‌کرد که ژیانێکی سارد و بێ‌مانا له‌گه‌ڵ یه‌کتر ڕاده‌بوێرن و ته‌نانه‌ت ئه‌و موسافیرانه‌ی که به ڕێکه‌وت له موسافیرخانه‌یه‌کی نێوڕێ شه‌وێک پێکه‌وه ڕاده‌بوێرن، زیاتر له بنه‌ماڵه‌ی ئابلۆنسکی و خزمه‌تکاره‌کانیان پێکه‌وه له پێوه‌ندیدان. خاتوونی ماڵێ له ژووره‌که‌ی نه‌ده‌هاته ده‌رێ و مێرده‌که‌شی دوو ڕۆژ بوو که‌س چاوی پێی نه‌که‌وتبوو، منداڵه‌کانیش سه‌رلێشێواوانه له‌م ژووره‌وه بۆ ئه‌و ژوور هه‌ڵده‌هاتن، دایه‌نه ئینگلیزییه‌که‌شیان له‌گه‌ڵ که‌یخوداژنی ماڵێ ده‌م‌قڕه‌یان لێ په‌یدا بووبوو، بۆیه کاغه‌زێکی بۆ هاوڕێکه‌ی نووسیبوو که جێگایه‌کی تری بۆ ببینێته‌وه. ئاشپه‌زه‌که‌شیان له ڕۆژی ڕابردووه‌وه تۆرابوو، یاریده‌ده‌ری ئاشپه‌ز و عاره‌بانه‌چییه‌که‌ش داوای هه‌ق‌ومزی خۆیان کردبوو.
کورد هه‌میشه‌ مه‌زڵوومییه‌تی خۆی له‌ رێی ئه‌و کاره‌ساته‌ جه‌رگ‌بڕانه‌وه‌ نیشان داوه‌ که‌ به‌ درێژایی مێژوو به‌ سه‌ری هاتووه‌. ده‌بێ مێژوو به‌ دووباره‌ بوونه‌وه‌ و کاره‌ساته‌کان به‌ سه‌د باره‌ بوونه‌وه‌ ئه‌وه‌یان پێ فێر کرد بێت. کورد دایمه‌ له‌ له‌شی خوێنێکی تازه‌چۆڕاوه‌ و به‌ برینێکی نوێ‌وه‌ ناڵاندویه‌تی

هه‌ر ئه‌مه‌ بۆته‌ هۆ که‌ له‌ جێی ئه‌وه‌ی بۆ مافه‌ ره‌واکانی تێبکۆشێ، له‌شی زاماری له‌ به‌ر تیشکی گنخاوی خۆری عه‌داڵه‌ت هه‌ڵخستووه‌ و سه‌د مخابن له‌باتی سارێژ بونه‌وه‌، له‌ چێشته‌نگاوێکی کرمنی مێژودا زامه‌کانی کرمێ‌تر بووه‌. به‌ جۆرێک که‌ مرۆڤه‌کانی‌ تر له‌ ترسی ده‌ردو ئازار لێگرتنه‌وه‌ی لێی هه‌ڵاتوون و قه‌ره‌ی نه‌که‌وتوون. ئه‌م زام نیشاندانه‌ و خۆ زه‌لیل‌ کردنانه‌ ئه‌وه‌ی لێ که‌وتۆته‌وه‌ که‌ له‌ یاساکاندا به‌ مرۆڤی پله‌ دووی ناو به‌رن و ته‌نانه‌ت کۆڕ و کۆمه‌ڵگا مرۆڤ‌دۆسته‌کانی جیهانیش ئاورێکی به‌خێری لێ نه‌ده‌نه‌وه‌. کاتێ مرۆڤ خۆی که‌متر له‌ ئه‌وانی تر دی ده‌بێ ئه‌وی تر چۆنی بۆ بڕوانێ؟ یان ئه‌وه‌تا به‌ زگ پێ سووتان و به‌زه‌یی تایبه‌ته‌وه‌ ده‌ستی ده‌گرێ و له‌ بن سێبه‌ری دیواری ماڵه‌ ده‌وڵه‌مه‌ندێکی به‌جێ دێڵێ، یاخۆ به‌ سه‌ر راوه‌شانێک و تێڕامانێکی حه‌کیمانه‌وه‌ به‌ ده‌ستی قه‌زاوقه‌ده‌ری ده‌سپێرێ. هه‌ر بۆیه‌ به‌م کرده‌وه‌ دزێوه ی خۆمانه‌وه‌ دایمه‌ له‌ بن سێبه‌ری ماڵه‌ خانان به‌یت و باومان بۆ زامه‌کانمان ساز کردووه‌ و به‌ ده‌نگێکی کز و لاوازوه‌ به‌ ده‌م باماندا داوه‌ و هه‌ندێ جاریش له‌ سایه‌ی ده‌ست و قاچی په‌ڕیومان به‌زه‌ و خێرخوازی مرۆڤه‌ دڵسۆزه‌کانمان کردۆته‌ سفره‌ی ژه‌مێک و ژه‌مه‌کانی تر برسی و هه‌ژار سه رمان ناوه‌ته‌وه‌. هیچ گومانێک له‌وه‌دا نیه‌ که‌‌هه‌ڵه‌بجه‌ یه‌کێک له‌و کاره‌ساته‌ دڵته‌زێنانه‌یه‌. هه‌ڵه‌بجه‌ ده‌چێته‌ ناو خانه‌ی به‌شێک له‌و ژینوسایده‌ی گه‌لی کورده‌وه‌، که‌ ناسیۆنالیزمی به‌عسی شۆڤینی بۆ پاکتاوکردنی ئه‌م گه‌له‌ به‌ڕێوه‌ی بردووه‌. مۆرێکه بۆ هه‌تا هه‌تایه‌ به‌ ته‌وێڵی مروڤایه‌تیه‌وه‌ ده‌مێنێته‌وه‌. کیمیابارانی هه‌ڵه‌بجه‌ ترسناکتر‌ین کارساتێکه‌ که‌ مرۆڤ له‌ کۆتایی سه‌ده‌ی بیسته‌مدا به‌ خۆیه‌وه‌ ده‌بینێ. به‌شێک له‌ ترسناکی ئه‌م کاره‌ساته‌ بۆ بێده‌نگی بیروڕای جیهانی و زلهێزه‌کان و سه‌رپۆش خستنه‌ سه‌ری ده‌گه‌ڕێته‌وه‌ و به‌شێکی تری ژه‌هراوی کردنی ناوچه‌که‌ی ره‌نگینی سه‌ر زه‌وی‌یه‌ که‌ ئێستاش ئاسه‌واره‌ دزێوه‌کانی ژیانی له‌ گیان له‌ به‌رانی ناوچه‌که‌ تاڵ کردووه‌. ئه‌م ئازاره‌ سامناکه‌ له‌ پێش هه‌موو شتێکدا ئازاری ویژدانێکه‌ له‌ به‌رانبه‌ر بێده‌نگی. بێده‌نگ بوون له‌ به‌رامبه‌ر کردوه‌یه‌کی نامرۆڤانه‌ بۆ به‌ نامرۆڤ نرخاندنی ئه‌و گه‌له‌ ده‌گه‌ڕێته‌وه‌ که‌ مێژوو وه‌کوو پله‌ دوو ده‌ست‌نیشانی کردووه‌. ره‌نگه‌ ئه‌وه‌ به‌ هه‌ڵکه‌وت رووی نه‌دابێ که‌ بۆ یه‌که‌م جار له‌ جیهاندا بۆمبی ناپاڵم له‌ کوردستان و له‌ په‌نا به‌رده‌ قاره‌مانی شێخی نه‌مر ده‌ته‌قێته‌وه‌. له‌و لاشه‌وه‌ جیهان به‌‌ئارامی له‌ رۆژێکی زۆر دڵبزوێنی به‌هاری‌دا له‌ گوێی گادا ده‌نوێ. ده‌بێ کاتی ئه‌وه‌ هاتبێ که‌ کورد له‌ باتی ئه‌وه ی خۆی به‌ حه‌ماسه‌ دۆراوه‌کانیه‌وه‌ هه‌ڵواسێ و شانازیه‌کانی به‌ هه‌ودایه‌کی بێ‌پسانه‌وه‌وه‌ بۆ به‌ره‌به‌یانیه‌کی ڵێڵ و ناڕوونی مێژوو فڕێ بدا. سه‌رهه‌ڵدانه‌ ره‌واکان و سازدانی کۆمار و کاره‌ساته‌ دڵته‌زێنه‌کانی وه‌ک ئه‌نفاڵ و هه‌ڵه‌بجه‌ بکا به‌‌شوناسی خۆی. به‌ شوناسێکی سه‌رده‌میانه‌ و مرۆڤانه‌وه‌ بێته‌ مه‌یدان و وه‌ک گه‌لێکی ماف‌زه‌وتکراو داوای مافه‌کانی بکات. ئاخۆ بۆره‌ هێز وهێزو زلهێزه‌کان به‌م پێناسه‌ که‌ ئێستا له‌ خۆیانیان هه‌یه‌، چه‌نده‌ ده‌توانن ئه‌م شوناسه‌ به‌هێزانه‌ی کورد به‌ که‌م بگرن و چاویان لێ بنوقێنن؟ پڕۆسه‌ی دیموکراسی‌خوازی هێنده‌ به‌هێزه‌ ته‌نانه‌ت ده‌سه‌ڵاتداره‌ نادیموکراته‌کانیش خۆیان به‌ لاینگر و سه‌ربازی دیموکراسی ده‌زانن. که‌‌وا بوو چی له‌و شوناسانه‌ قایمتر و به‌که‌ڵکتر بۆ سه‌لماندنی ره‌وا بوون؟ ئه‌وه‌ش حاشاهه‌ڵنه‌گره‌ که‌ دیموکراسی کاتێ وه‌ک خۆی له‌‌ئاڕادا بێ و به‌ پێناسه‌ی چه‌واشه‌وه‌ خۆ به‌ ماڵ و حه‌ساری که‌س‌دا ناکا، ده‌بێته‌ سه‌کۆیه‌کی پان و به‌رین، به‌ جۆرێ که‌ هه‌ر گه‌لێکی چه‌وساوه‌ خۆ باوێته‌‌سه‌ری و له‌ وێڕدا ده‌نگی به‌ هه‌مووان بگات. که‌ وا بوو ئه‌وه‌ سه‌کۆی نیشاندانی بوون و ده‌سه‌ڵات و شوناس و ئه‌وه‌ش شوناسی به‌هێز و پڕ له‌‌شانازی(ده‌بێ ئه‌نفال و هه‌ڵه‌بجه‌ وه‌کوو ئه‌و نرخه‌ چاو لێ بکه‌ین که‌‌کورد بۆ ده‌سته‌به‌رکردنی ئازادی داویه‌تی). که‌ وا بوو ئێستا هه‌ست به‌و پێویسته‌ ده‌کرێ که‌ چی تر ئێمه‌ی کورد ئه‌نفال و هه‌ڵه‌بجه‌ و کاره‌ساته‌ خوێناوییه‌کانی تر نه‌ که‌ینه‌ که‌وڵی سواڵی و له‌م رێگایه‌یه‌وه‌ سه‌رنجی ئه‌وانی تر بۆ لای خۆمان رانه‌کێشین، به‌ڵکوو له‌به‌ر باره‌گای نه‌ته‌وایه‌تی‌ و شوناسی تازه‌ماندا ئه‌مانه‌ وه‌کوو موئه‌لیفه‌ی حاشاهه‌ڵنه‌گری شوناسمان له‌ جامخانه‌دا دابنێین و ئه‌وانی تر به‌م روانگه‌وه‌ بێنینه‌ گۆره‌پانی سه‌رنجه‌وه‌ که‌‌جامخانه‌ی شوناسی کورد چی‌تر له‌ سه‌ر مه‌زاد نیه‌ و به‌ها و نرخی ئه‌م شوناسانه‌ هێنده‌ زۆره‌ هیچ دراوێکی جیهان لای خاڵی ته‌رازووه‌که‌ی ته‌واو ناکات.
کێن ئەوانەی ئاگر لە جەستەی نیشتمان بەردەدەن؟!!

                               نووسینی :ئیبراهیم ئیسماعیل پوور(شەماڵ)

سووتاندنی شوێنە تایبەتەکان و ئاگر لە سروشت بەردان،ساڵ بە ساڵ پەرە دەستێنێ وبەردەوام ڕوو لە زیادبوونە.ئەم دیاردەیە هێنده دووپات بۆتەوە کە بەداخەوە خەریکە لە بەر چاوی خەڵک و کۆمەڵگا ئاسایی دەنوێنێ. سەرەتا ئەم کارە دزێوە وەرزێڕەکان کردیان و بە بیانووی ئەوەی کە دەیانەوێ مەزراکانیان لە گیای بژار و بێ کەڵک بۆ ساڵی داهاتوو پاک بکەنەوە، ئاگریان لە جاڕ و پەرێز و مێرگ و قەد و لاپاڵ بەردەدا.ئەوان بەو کارەیان ساڵانە هەزاران گیانلەبەری بەستەزمانی بێ دەرەتانیان دەسووتاند و بەستێنێکیان بۆ خەڵکانی دژە سروشت دەڕەخساند که بە ناوی پاک کردنەوەی زەوی و بە پاساوی لە کۆنتڕۆڵ دەرچوونی ئاگرەکه بەشێکی زۆر لە سروشت بسووتێنن. پاش چەند ساڵ دەرکەوت کە ئەم کارە خێرێکی بۆ کشتوکاڵ پێوە نییە و بە خۆشییەوە بەردەوام ڕووی له کەمبوونەوە کرد.هەروەها بەناوی پارێزگاری لە ژیانی مارومێرو وخشۆک و گیاندارانی پەرێز و جاڕەکان، ئەم کارە سەرکۆنە کرا.هەنووکە بەداخەوە سووتاندنی لێڕەوار و دارستان و پارکی سروشتی و کێوە بە دیمەن جوان و دڵڕفێنەکانی شارەکان بۆتە دیاردەیەکی دزێو و ناشیرین کەهەموو هاوینێک لەشی نیشتمان زاماردەکا.لێرەدا ئەم پرسیارە دێتە گۆڕێ کە:کێن ئەوانەی دەبنە هۆی ئەم ئاگر کەوتنەوانە؟

ئا:خۆشەویستی سروشت لە نیشتمانپەروەرییەکی تۆکمە و لۆژیکییەوە سەرچاوە دەگرێ. واتە تاکی نیشتمانپەروەر کاتێک ئەم ناوەی دەخرێتە سەر کە بە گیان و دڵ دار و بەرد و خاک و ئاو و ئاژەڵ و مار و مێرو و گوڵ و گوڵزار و تەنانەت دڕکستان و زەلکاو و زۆنگ و هتد نیشتمانەکەی خۆش بووێ. ئەگینا نیشتمان خۆشەویستی چ واتایەکی دەبێت؟

ئاخۆ نیشتمان جیا لەم ئاو و خاک و گیاندار و شاخ و بەرد و سروشتەیه که مرۆڤ وەکوو زێد و مەوتەن تێیدا دەژی؟ ئەم خۆشەویستییه چۆن لە دڵ و دەروونی تاکی کۆمەڵگادا دروست دەبێ؟

هەر وەکوو گوتمان نیشتمانپەروەر کەسێکە کە بە خۆشەویستییەوە لە سروشتی زێدەکەی دەڕوانێ و هەمیشە خزمەتکاری زێدەکەیەتی. ئەم خۆشەویستییه یەکێک لە توخمەکانی پێکهێنەری کەسایەتییە، کە لە ڕێی پەروەردەوە لە ڕۆح و دەروونی تاکدا چەکەرە دەکا و سەوز دەبێ.بەڵام ئەم توخمە لە دڵ و دەروونی زۆربەی تاکەکانی کورددا نییە و هەستی سروشت خۆشەویستی غەوارەیە.ئەو کۆمەڵگایانەی کە بە هۆی شەڕوشۆر و توندوتیژی وداگیرکراوی ودەیان ئاوەڵناوی ترەوە لە بارودۆخێکی ناجێگیر و سەقامنەگرتوودان،چەمکی نیشتمانپەروەری تەنیا بۆ پاراستنی نیشتمان لە دەست داگیرکەر و نەتەوی هاتۆتە ئاراوە و سەر و خوێن بەخشین لە تایبەتمەندییە سەرەکییەکانی بووە و تاکی نیشتمانپەروەر هەموو ژیانی بۆ ئەمە تەرخان کردووە.هەربۆیە ڕەنگە بە کەموکورتی زانیبێ کە باس لە سروشت و دار و بەرد وئاژەڵ و کیسەڵ و گیا و گژی نیشتمانەکەی بکا و وا پەروەردەکراوە کە تەنیا بەرگری کردن لە خاک و نیشتمان بە کردەوەی شیرانە بزانێ. کاتی ئەوە هاتووە کە بۆ هەموو ئەو چەمکانەی کە ساڵانێکی دوور و درێژە لە سەر زار و زمانمانن ، پێناسەیەکی تازەبکەین و شان بە شانی پێناسە تازەکان بۆ هەر چەمکێک بڕۆینە پێش.

لە لایەکی تریشەوە سیستمی پەروەردە کە بەهێزترین پێکهاتەی کۆمەڵگایە بۆ پەروەردەی شارۆمەند و تاکی وشیار ، لە باتی ئەوەی بە شێوەیەکی فەرمی بۆ ئەو پەروەردەکردنە هەوڵ و تێکۆشانی ببێ ، بە شێوەی سەقەت و ناتەواو ئەرکەکانی خۆی بەڕێوە دەبا و لە بارهێنانی تاکێکی ساغ و نیشتمانپەروەر بە هۆگەلی جۆراوجۆر خۆدەبوێرێ.ئەوە قوتابخانەیە کە دەبێ هەوێنی سروشت خۆشەویستی بخاتە دەروونی قوتابیانەوە و شێوەی پاراستنی سروشت بە هەموویان فێر بکا و لەو ڕێگایەوە کۆمەڵێکی سروشتخواز و پارێزەری نیشتمان دروست بکا. ئەگینا سروشت لە بەر چاوی تاکی کۆمەڵگا جیا لە دار و بەردێکی ڕەقوتەق و بێ ڕۆح هیچی تر نابێت. بۆ ئەوەی سروشت و سروشت خۆشەویستی نەکەوێتە پەراوێزەوە، سیستمی پەروەردە دەبێ پلان و گەڵاڵەی تایبەتی بۆی هەبێ و بە جۆرێک لە بەر چاوی قوتابی شیرین بکا کە زیندوومانەوە و ساغبوون و ئارامی خۆی بە سروشتی هاوشێوەوە ببەستێتەوە.دەبێ کتێبە دەرسییەکان دەیان چیرۆک و بابەتی سروشت خۆشەویستی تێدا بگونجێ و قوتابی لە سروشتێکی پاک و خاوێن و زیندوودا کەسایەتی خۆی ببینێتەوە.نووسەران و شاعێران و دەرهێنەرانی فیلم و بە گشتی هەموو ئەو کەسانەی کە بە جۆرێک دەتوانن لە سەر پەروەردە و دروست بوونی کەسایەتی تاکی کۆمەڵگا شوێندانەر بن ، سروشت خۆشەویستی بکەنە هەوێنی کارەکانیان.

بنەماڵەش دوای سیستمی پەروەردە پێکهاتەیەکی بەهێزی ترە کە دەتوانێ لە سەر تاک شوێنی بەر چاوی هەبێ. دایکان و باوکانی سروشت خۆشەویست لە هەموو ئاکار و کردەوەکانیاندا دەتوانن منداڵەکانیان بە شێوەیەک بار بێنن کە شیاوی شارۆمەندێکی بە تەواو مانا بێت. شارۆمەندی ساغ دەستکردی بنەماڵەی ساغ و پەروەردەی ڕێکوپێکە. منداڵ لە هەموو ڕۆژانی چوونە نێو سروشت و گەشت و سەیران و سێزدەبەدەر و پشوودان و هتد لە گەڵ بنەماڵەدایە و بنەماڵەکان دەتوانن خۆشەویستی سروشت بخەنە دڵی منداڵانەوە و بەم کارە شارۆمەندێکی بەرپرس لە بەرانبەر سروشتدا پێبگەیەنن. کۆمەڵگای سروشت خۆشەویست بە گشتی کۆمەڵگایەکی خاوەن بەزەیی و بێ توندوتیژییە.بۆ وێنە منداڵانی ئێمە لە هەر جێیەک پشیلەیەک ببینن ، دەبێ بێ سێ ودوو بەردێکی تێبگرن و سەگ بە حەوشەیەکی پێبکەن و ژنان و پیاوانیش دەبێ لاقێکی لێ بە عەرزی دابدەن و بە فسە و ختە هەڵیبڕن. دەیان کردەوەی ناشیرینی تری دژ بە ئاژەڵ و سروشت دەبیندرێ کە هەموو ڕۆژێ دووپات دەبنەوە و بوونەتە شتێکی زۆر ئاسایی و نۆڕمێکی کۆمەڵگا. ئەمە لە حاڵێکدایە کە لە وڵاتانی پێشکەوتوو ئەندامانی کۆمەڵگا لە ئاست هەموو گیانداران خاوەن بەزەیین و تا ئەو جێیەی بۆیان دەکرێ ژیانیان دەپارێزن. هەر وەها ئەو بنەماڵانەی کە لە بەر دەرکەی خۆیان گیا و گوڵ و دار بە شێوەیەکی بەرچاو ڕەعەمەل دێنن، لە ماڵیات و پووڵی ساڵانەی شارەداری مەعاف دەکرێن. لە هەر بنەماڵەیەکدا لانی کەم گیانلەبەرێک هەیە کە خۆیان بە بەخێو کردنیەوە خەریک دەکەن و ئەمەش دەبێتە هۆی دروست بوونی خۆشەویستی سروشت و گیانلەبەرانی.

ب: لە کۆمەڵگای گەشە نەکردووی دواکەوتوودا، دیاردەی خۆبەکەمزانین و دۆڕاوی لە ئاست نەتەوەی باڵادەستدا ، زەق و بەر چاوە. ئەم نەتەوانە هەمیشە لە بەرانبەر زمان و کولتوور و فەرهەنگی نەتەوەی باڵادەست دەستەوەستان و بە چۆکدا هاتوون. بۆ دەرباز بوون لەو دەستەوەستانی و خۆبەکەمزانینە هەموو شتە بە نرخەکانی خۆیان تووڕ دەدەن و خۆیان بە شێوازی شارۆمەندانی نەتەوەی باڵا دەست دەردێنن و بە زمانی ئەوان دەدوێن و فەرهەنگی ئەوان ڕەچاو دەکەن و بە گشتی خۆیان لە خۆ پاک دەکەنەوە. بەم جۆرە دەچنە نێو ڕواڵەت و کەسایەتی ئەندامانی نەتەوەی سەردەستەوە.ئەم خۆبەکەمزانینە دەیان دیاردەی سەقەت و ناشیرینی لێدەکەوێتەوە. لە پێش هەموو شتێکدا تاکێکی وا قینی لە خۆی و زمانەکەی و جلوبەرگ و جۆری ژیان و نیشتمانەکەی دەبێتەوە. هەرگیز حەز ناکات بە زمانی خۆی بدوێ و بە هەمان شێوە منداڵەکانیشی لە زمانی زگماکی بێزار دەکا . بە گشتی خۆی بە شتی بێگانەوە هەڵدەکێشێ. لە هەمان کاتدا بێز لە شار و گوند و نیشتمان و هاووڵاتی و هاوسێی خۆی دەکا و بە چاوی نفرەتەوە لێیان دەڕوانێ. ئەوانە کەسانی دۆڕاوی سەر لێ شێواون کە بۆ بێ ڕێزی بە شتەکانی خۆیان هەموو کارێک دەکەن. دەیانەوێ هەموو ئەو شتانە بسڕنەوە کە بە جۆرێک باس لە پێشینە و شوناس و ڕەگەزی ئەو دەکەن. هەر بۆیە مل دەدەنە پاکتاوی زمانی و لە پێش هەموو شتێکدا زمانەکەیان فەرامۆش دەکەن و بە زمانی بێگانە دەدوێن. کە زمانیان وەلا نا، لە فەرهەنگ و وێژە و داهێنانی گەلەکەیان دوور دەکەونەوە و وردە وردە لە هاوڕەگەزەکانیان جیا دەبنەوە و خۆیان بە غەریب دەزانن. لە لایەکی تریشەوە نەتەوەی باڵادەست کە ئەم تاکە دۆڕاوە خۆی پێوە هەڵواسیوە، بە هەموو شێوەیەک تیتاڵی پێدەکا و هەرگیز بە خۆیی و هاوڕەگەزی نازانێ. ئیتر لەم حاڵەتە دایە کە تاکێکی دۆڕاو و بێ لیاقەت و نەشیاوی لێ دروست دەبێ و وەک کوردەی لە هەر دوو دین بوو، دەست لە پێ درێژتر خۆ بە کۆمەڵگاکەی خۆیدا دەکاتەوە و بە هیچ جۆرێک لە گەڵ نۆڕمەکانیدا ناگونجێ. هەر بۆیە چەواشەکاری و خرابکارییەکانی دەست پێدەکا و بۆ سڕینەوەی هەموو بەها و بایەخە نەتەوەییەکان دەکەوێتە کار. دەیەوێ تەنانەت ئەو هەوا و ئەتومسفێڕەش لە نێو بەرێ کە تێیدا هەناسەدەدا.ئەوسا دەست دەداتە تێکدانی ئارامی و ئاسایشی خەڵک و بە تێکدان و شێواندنی شوێنە گشتییەکان و سروشتی زێدەکەی بێزاری و نفرەتی خۆی نیشان دەدا. بە ئاگر تێبەردانی سروشت دەیەوێ سیما و ڕوخساری نیشتمان بشێوێنێ. بە گشتی ئەم تاقمە نەخۆش و سەرلێشێواون و بەم کارە دزێوە ئاگر لە شەڕەنگێزی خۆیان بەر دەدەن. بەڵام لە دەروونەوە بەردەوام دەپوکێنەوە و هەر دەم ئەو خۆبەکەمزانین و دۆڕاوییە دەیانخواتەوە و هێدی هێدی دەیان سووتێنێ. ئەمانە تۆڵە لەو ئاو و خاک و نیشتمانە دەستێنن کە بۆخۆیان ڕۆژێک لە ڕۆژان پشتیان تێکردووە و لێی دوور کەوتوونەوە. ئەوە ئەرکی ڕۆشنبیر و تاکی دڵسۆزی نیشتمانە کە ئەم کەسانە بناسن و دەروون ناسانە مامەڵەیان لە گەڵدا بکەن و کەسایەتی ون بوویان تێدا بدۆزنەوە و بیان هێننەوە نێو خەڵک و خۆیی. تا چی تر ئاگر لە دڵی خۆیان و جەستەی نیشتمان بەرنەدەن.
قانع و کێشەی نەتەوایەتی

                         نووسینی: ئیبراهیم ئیسماعیل پوور

دای لە دڵ سۆزەی شەماڵێک وەک نەسیمی بەربەیان

دێتە مێشکم هاژەهاژێ وەک فوارەی قەڵپەزان

جاڕی دا بولبول لە گوڵشەن ئەی گرۆهی ئاشقان

سەف بپێکن ڕاوەسن پیاو و ژن و پیر و جوان

مەیلی بێداری ئەکا بەختی خەواڵووی کوردەکان

نەتەوە گەورەترین کۆمەڵی ئینسانییە کە هۆی پێوەندی ئەو کۆمەڵە فەرهەنگ و زانیاری هاوبەشە. هەرچەند ئەو پێوەندییانە بەهێزتر بن و لە نێوان ئەو کۆمەڵەدا شوێنی بەرچاوتریان هەبێت ؛یەکیەتی و یەکگرتووی نەتەوە زیاترە.

شوێنی ژیان و وڵات و هەست بە یەکبوون و لێک نزیک بوون و هەروەها هۆگری بە پارچە زەوی دیاریکراو لە خاڵە بەرچاوەکانی بوونی نەتەوەیە. جیا لەوانەش هەست و بەسترانەوە و خۆشەویستی لە بەرانبەر مێژوو و ئایین و فەرهەنگ و زمانی هاوبەش لە نێو گەلدا؛ دەبنە ناسنامەی نەتەوە. بۆی هەیە نەتەوە بە شێوەی کۆمەڵێکی مێژوویی و پێوەندی فەرهەنگی لە ئارادا بێت؛ بێ ئەوەی خاوەنی سەربەستی ڕامیاری یان دەسەڵاتی سەر بەخۆ بێت.

کورد یەکێ لە نەتەوەکانی ڕۆژهەڵاتی ناوەڕاستە که کەس له دێرینەیی ئەم گەله حاشا ناکا و مێژووش ئەوەی سەلماندووە. به ڕوانین له نووسراوەکان و سەرنجدان له کاروبارێ که ئەم نەتەوە به ڕێوەی بردووە، داتوانین بڵێین خاوەنی شارستانییەتی تایبەتە و بنەمای مێژوویی خۆی هەیە.

ئەم گەلە هەوڵی داوە بە ئاشتی لە گەڵ گەلانی تردا بجووڵێتەوە و وەک نەتەوەیەکی ڕەسەن لە مێژوودا ناوی خۆی بپارێزێ .سەرەڕای ئەو هەموو جەور و جەفایە که دیکتاتۆران دەرحەق بەم گەلە کردوویانه، توانیویەتی ناسنامەی نەتەوەیی خۆی بپارێزێ و تایبەتمەندییەکانی خۆی لە بیر نەکا. به ئاوڕدانەوە لە ڕابردوو و هەڵدانەوەی لاپەڕەکانی مێژوو دەبینین کە هەوڵی نەیارانی ئەم گەلە بۆ سڕینەوەی شوناس و فەرهەنگی نەتەوەیی نەزۆک دەمێنێتەوە و سینگی زانایانی ئەم گەلە دەبێتە قەڵغانی پاراستنی ناسنامە.ئێستاش بە پێی بارودۆخ و هەلی ڕەخساو، خاوەنی کاروانێکی ڕۆشنبیرین و وێڕای گەلانی تری ناوچەکە بۆ لە گۆڕنانی جەهل و نەزانی لە هەوڵ داین. لەڕابردوویەکی نەزۆر دووردا ئێمەی کورد لە کتێب و ڕۆژنامە و ڕادیؤ و گۆڤار و مێدیا و کەرەسەگەلی ڕۆشنکەرەوە و پەرەپێدەری فەرهەنگ بێبەش بووین. هەر بۆیه شاعێران و زانایانی گەل دەبوو بە ڕۆشنگەری و شێعر جێی ئەو کەرەسەگەلە پڕ بکەنەوە و ئەرکی خۆیان به جێ بێنن. لێرەدایە که کەسایەتی دڵسۆز و شاعێری خاوەن هەڵوێستی گەل مامۆستا قانع وەک ئەستێرەیەکی پڕشنگدار لە ئاسمانی وێژە و ڕۆسنبیری کورد دا ئەدرەوشێتەوە.

قانع قۆلی هیمەتی لێ هەڵماڵیوە و بۆ پاراستنی ناسنامەی نەتەوایەتی سڵی لە هیچ کەند و کۆسپێک نەکردووە و ژیانی خۆی فیدای ئەم مەبەستە کردووە.بە دڵ هەستی بەوە کردووە کە گەل پێویستی بە پیاوی هۆشیار هەیە و تا هۆشیارێک لەخۆبردوویی نیشان نەدا ، گەل لە خەودا دەمێنێ و هەستانی ئەستەمە. بەڵام ئەم لە خۆبردوویییە تەنیا لە نیشاندانی دەرد دا نییە بەڵکوو حاجی قادر گوتەنی دەبێ دەرمانیشی بۆ دەست نیشان بکرێ. دەبێ قانع ئەم هەستە له دەروونیدا وەجۆش هاتبێ که گوتوویەتی:

قانعا خۆتۆ لەلای خۆی تەرکی نووسینت ئەکرد

وا بزانم پێت ئەنووسێ ناتەواوی کاری کورد

هەر بۆیە وەک بلیمەتێکی شارەزا شانی لێ داخستووە و بۆ ساتێکیش خۆی لە گەلەکەی جیا نەزانیوە و ڕازی هەرمانی گەلی لە زانیاری و پەرەپێدانی فەرهەنگدا زانیوە. بەو قەناعەتە گەیشتووە کە تا ڕۆشنبیری لە ئارادا بێ گەل زیندووە و ڕێگای ژیان دەپێوێ.زانیویوتی بە چ سێحرێک دەتوانێ ئاوی حەیات وەدەست بێنێ و نەمرێ:

که تۆ مردی بە یەکجاری ئەبیتە خاک و خۆڵ

منیش دوای مردنم ئینجا بزانە دەوری ژینم هەس

قانعی ژیان خۆشەویست دڵۆڤان و مرۆڤدۆست، بۆ پاراستنی گەل و وڵات پەنای نەبردۆتە بەر چەک و کەرەسەی ماڵوێرانکەر. باوەڕی پتەوی بە مافی مرۆڤ هەیە و لە خوێن ڕشتن بێزارە.چون ئاوێنەی باڵانوێی هاوڕەگەزەکانیەتی، پشتی بە یەکگرتووی بەستووە و چاوی لە هێزی پڕبڕستی گەلە:

ئەتۆ نازت بە شەستیر و چەک و دینار و باخاته

منیش نازم بە کوردانە و بە کورد بڕوای مەتینم هەس

زەبر و زەنگ و قەڵاچۆ و ترس وەبەرنان قانع ناترسێنێ و تەنانەت سەری بەسەردارەوەی پێشەوای گەلەکەشی دەبینێ و نێزەی بەخوێنی لاوان سووری جەلادەکانیش لە بەرچاوانی دەبریسکێتەوە و لەو ساتەوەختە هەستیارانەشدا ئاوا بە نەیار دەڵێ:

قوڕ بەسەرتان ئێوە خاوەن تۆپ و تەیارەی شەڕن

میللەتی من خاوەنی تەئریخ و بیر و باوەڕن

قانع وەک لێزانێکی سەردەم نە حاشا لە فەرهەنگ و کولتووری کۆن دەکا و نە خۆ لە دیاردە نوێکان و بونیادگەلی نوێی زانستی دەبوێرێ. هەستی بەو خەرەندە ماڵوێرانکەرە کردووە کە بەردەوام جیلەکانی نەتەوەکەی لێک دەترازێنێ و ئاڵۆزی دەخاتە ژیانیانەوە .هەر بۆیە دایمە بۆ دەربازبوون لە سەر لێشێواوی گەل لە بیری چارەسەردابووە و وەک تیۆریزانێکی بە پێز ڕێ نیشاندەر بووە . خەڵکی هانداوە بۆ ناسینی خۆیان ڕوو لە زانیاری بکەن و مێژووی خۆیان وەخوێنن و تێیدا شارەزابن. بەشێک لە شێعرەکانی قانع گێڕانەوەیەکی مێژوویییە لە ڕابردوویی نەتەوە و شاعێر ویستوویەتی هاوڕەگەزەکانی لە شوناس و بنچینەی گەلیی خۆیان ئاگادار بکاتەوە. خوێنەری شێعری  قانع زۆر و کەم لە ڕابردووی دوور و نزیکی گەلەکەی ئاگادار دەبێتەوە. بەردەوام باس لە پێشخوانێکی ڕەنگین دەکات کە کورد بە درێژایی مێژوو بەرهەمی هێناوە و دەکرێ هەرتاکێکی کورد شانازیی پێوە بکات و باوەڕبەخۆبوونی تێدا دروست ببێ. قانع شاعێری سەردەمی دوورە پەرێزی لە کتێب و خوێندن و جیهانی بوونە، هەر بوویە ویستوویەتی ئەم باسە لە مێشکی هەر هاووڵاتییەکدا جێبکاتەوە کە مرۆڤی بێ خوێندن و زانیاری مردووە. هاندەر بووە تا خەڵک هێزی خۆیان بپارێزن و ژێرچەپۆکە نەبن.بەم پێودانگە زۆر پسپۆڕانە ئایینی لە خورافات جیا کردۆتەوە و نیشانی داوە کە نەتەوەی خورافیپارێز و دوورە زانیاری ناتوانێ مەوجوودیەتی خۆی بپارێزێ و بە دڵنیاییەوە لە دەسەڵاتی کەم دەبێتەوە.

وڵاتت چاوەڕوانی سەنعەتە تا پرچ و زەرگ و ڕیش

خورافات و درۆ لابە ئەگەر تۆ ئەهلی ئیمانی

قانع لە ڕووداوەکانی سەردەمی جیهانی بێ خەبەر نییە و زۆربەی ڕووداوە جیهانییەکان لە شێعری ئەودا ڕەنگدانەوەی هەیە. ویستوویەتی خەڵک لە شۆڕشە بە نێوبانگەکانی جیهان ئاگادار بکاتەوە. بە شاخ و باڵی ڕێبەرانی ئەو شۆڕشە بە ڕواڵەت مرۆدۆستانەی دا خوێندووە و مامۆستا هەژار ئاسایی هەر کەس دەمی لە ڕزگاری گەلانی بندەست داوە پێیدا هەڵگوتووە و لە ئاکامدا لە بەر چەواشەبوون و بەلاڕێداچوونی شۆڕشەکان و درۆی ڕێبەرانی هێندێ لەو شۆڕشانە لە بۆ چوونی خۆی پاشگەز بۆتەوە و لەوە کە گەلەکەی هەر لە خەودا ماوەتەوە کوڵی گریانی هەستاوە و پەژیوانی و سەرکۆنە کردن ئەوکی گرتووە:

ئەگەر گریام لە بەر بێ هۆشی کوردان

مەکەن مەنعم کە چۆن بێ ئیختیارم

هەزاران ئینقلابم هات بە سەردا

کەچی من هەر خەواڵوو و بەردەبارم

قانع لە سەردەمێکدا ژیاوە کە دەرەبەگایەتی تەنگی بە گەل هەڵچنیوە و وەک مۆتەکە باڵی نەحسی بەسەر ژیانی گەلدا کێشاوە . سەردەمێک کە کەس خاوەنی هێزی خۆی نەبووە و هێزی کار لە خزمەتی دەرەبەگەکاندا بووە. ئاستی ژیانی دارا و نەدار تا ڕادەیەک لێک دوور بووه کە ئەو لە چڵەپۆپەی ناز و نیعمەتدا ژیاوە و ئەوی دیش لە چاڵاوی نەگبەتی و نەداریدا.

هێزی دەسەڵاتدار هێزی گەلی خستۆتە ژێر ڕکێفی خۆیەوە. خاوەن مڵکەکان تەنەنەت ژیان و مردنی خەڵکیشیان لە دەستدا بووە،تا ئەو ڕادەیەی کە دەیان جار دیتوویانە کە خان و شێخ و گەورەی ئاوایی پیاویان لە چینی دیوار داوە. لە وەها بارودۆخێکدا قانعی شاعێر، شێعری تایبەتی بۆ پاڵە و جووتیار و چەوساوەکانی کورد گوتووە.لە نیشاندانی دەرد و بەڵا و زەقکردنەوەی کێشەی نەتەوایەتی لەو بوارەدا کەس وەک قانع کاری نەکردووە و کەسێش وەک ئەو دەڕوستی چەوسێنەران نەهاتووە.نەیویستووە خەڵک هەست بە دۆڕاویی بکەن و هەر دەم هێزی خۆیانی وەبیر هێناونەتەوە. دژبوون بە چەوسانەوە و چەوسێنەری لە قانعدا هێندە بە هێزە که بە شاعێری چەوساوەکان ناسراوە. هاندەرێکە کە زۆر جار وەکوو لیدێڕێک خۆی نیشان دەدا. لە بەڵا چوار چوارەکانیدا ئاغا بە یەکێ لە کەندووکۆسپەکانی ڕێگەی پێشکەوتن لە قەڵەم دەدا و لە شێعرێکی تردا ئاوا زوڵمی زاڵمان دەخاتە بەر چاوی خوێنەران:

خوێنی من و تۆ ناکەنە پیاڵە لە بۆ ئاغا

بیخواتەوە ئاغات وەکوو شەربەتی شیرین

ڕەنگە لە شۆڕشەکانی دژ بە ڕژێمە دەرەبەگەکان لە جیهاندا پەندی وەرگرتبێ و بۆ لابردنی ئەو ڕژێمانە وەک مائۆ پشتی بە جووتیارانەوە بەستبێ کە ئاوا لەو هێزە دواوە:

شادم بە ئەو زەمانەی کە بە داشداری ڕەنجدەران

وەرزێڕ ئەنێتە گەردەنی ئاغا گوریسی سوور

شاعێر شۆڕەسواری گۆڕەپانی ڕۆشنبیرییە؛ ئەو ڕۆشنبیرییەی کە دەبێتە ئاو و خەڵفی ئازادی پێ ئەڕوێ. دایمه بە هیوای شین بوونی داری ئازادی بووە و لەوەی کە ئەم دارە بە خەڵفی بڕاوە و کراوەتە پلاری دەستی نەیاران؛ لە خەم و تاسەدا بووە و جەماوەری وەخەبەر هێناوەتەوە. لە دەست تێوەردانی بێگانەکان لە کار و باری گەل سکاڵای کردووە و لە زۆربەی شێعرەکانیدا ڕووی لە خەڵک کردووە کە لەم پیلانە ئاگادار بن و سەربەستی خۆیان بپارێزن:

دە میللەت مەجلیسێ ڕێخەن بەڵام ئەو مەجلیسە حوڕ بێ

نەوەک مەجلێسی بێ قیمەت لە ژێر دەسکاری بێگانە

قانع دەیەوێ جەژنەکانیش خۆماڵی بکات.لە زۆرجێدا باس لەوە داکات کە تەنیا گەیشتن بە ئامانجە مەزنەکان شیاوی بە جەژن کردنن نەوەک جێژنی پڵاو و سـمێڵ چەور کردن.جەژنی قانع جەژنی سەربەستی و ئازادییە،جەژنی وشیاری و خوێندنی لاوانی وڵاتە. بەرەو پێشچوونی کار و باری وڵات و ڕوو لە بواری ئابووری کردن بۆ قانع جەژن و بەراتە:

قانێعا پیرۆزە جەژنت چوونکە ئەمڕۆ لاوەکان

یەک لە یەک چاکتر خەریکی خوێندن و هوشیارییە

باسی ئابووری هەوێنی شێعری قانعن. بنیاتی ئابووری لە پەنا بنەماڵە و دین و پەروەردەدا دامەزرێنەر و پێکهێنەری کۆمەڵگان. دەبێ مرۆڤی کوردیش بۆ دەرباز بوون لە خۆ بەکەمزانی و دەستەوەستان بوون ؛ خاوەنی ئابووریەکی تۆکمە بێت.هەر بۆیە شاعێر بە شێعری پاراو و ساکار و هەروەها بڕێک جار تەنزە شێعر، خوێنەری هانداوە کە لە خۆ بەکەمزانی خۆی ببوێرێ و ئەم خاکە پڕپیت و بەرەکەتە بناسێ و بزانێ کە وڵاتەکەی کانگای کان و مەعدەنە.ڤۆڵتردەڵێ : «بێکاری زیندوو نەبوونە؛ هەموان باشن خەڵکی تەوەزەل و بێکار نەبێ.ئیش وکار بە گەل فێربکەن تا شەریف و نەجیم بن،» قانع دەزانێ کە گەل تا برسی بێ تیغی لە حاست زاڵمان کولە و دەستی ناچێتە تێکۆشان:

هەر کەس نانی بوو ئیمانی هەیە

ڕوو سووری مەجلیس دیوانی هەیە

ڕێوی نانی بێ شێرێ تەواوە

شێر، نانی نەبێ پشتی شکاوە

کێشەی شوناس تا ئێستاش پرسی سەرەکی نەتەوە بەشخوراوەکانە. بە درێژایی مێژوو ئەم پرسە کەڵکەڵەی سەرەکی ڕۆشنبیران و شوێندانەرانی کۆمەڵگا بووە. کێشەی بنەمایی و مێژوویی لە شێعری قانعدا ئاڵا هەڵگرە.شاعێر دەیەوێ تاکی کورد وەک ئەندامی نەتەوەیەکی دێرین لە خۆی و گەلەکەی شارەزابێ. دیارە ئەم باسە ئاوهەڵگرە و باسی ناسینی زمان و پێشینەو و بنچینەی نەتەوایەتی و کولتوور و زۆر شتی دیکەش لە خۆی دەگرێ. هەر بۆیە قانعیش حاجی قادر ئاسایی بە تووڕەییەوە لە گەڵ ئەو کەسانە مامەڵە دەکات کە لە خۆیان و بنەچەکەیان نائاگان:

کە ئەمڕۆ لازمە هەر کەس بزانێ خۆی کە کوڕ کێیە

یەقین هەر کەس نژادی خۆی نەناسێ بێ سەر و پێیە

فڕانسیس بیکەن مرۆڤی تێگەیاند کە : ڕەنج و خۆڕاگری؛ سەرنج و دووپاتکردنەوە و بەدیهێنان، ڕەمزی سەرکەوتنن. قانعیش ژیانی پڕ لە ڕەنجی هەڵبژارد و لە شێعری (قانع و سەری)دا ئەم مەبەستە بە باشی دەپێکێ. سەرێکی دەوێ کە دایم لە خەمدا گێژ بێ و لە بیری دەوا و دەرمان و سەودای نیشتماندا بێ. دەرسی هەرە بە نرخی مامۆستا خۆڕاگرییە. قانع چاونەترسی و ئازایی دەوێ. لە ساڵی 1963دا کە دەکەوێتە بەندیخانەی ڕژێمی پاشایەتی تارانەوە؛ لە سایەی چاونەترسی و ئازایەتی خۆیدا زەنجیری پێی وەک زیوەری شاهانە دەبینێ و خوێنی پێشکەشی دەست و پێی بووکی ئازادی دەکات. وەک شاعێرێکی وردبین، کەمتر دەردی کۆمەڵایەتی هەیە کە قانع پەی پێ نەبردبێ و دەرمانی بۆ دەست نیشان نەکردبێ. لە زۆربەی شێعرەکانی خۆێدا کۆڵنەدەری خۆی دەنوێنێ. دووپاتکردنەوەی تێکۆشان پاش هەر کەوتنێک بە پێوەست دەزانێ:

لاوی کوردی هۆشیار بە؛ دەرسی کە ئەم کەوتنە

شەرمەزاری کەن ئەوەی بڕوای بە خەندەی دوژمنە

لە بیری پیشەسازی و داهێنان و بەدیهێنەری دایە. بەڕای شاعێر وڵاتەکەی سەدان خەزێنەی تێدا نووستووە کە ئەندازیار و لاوی بەبەهرەی دەوێ کە لە دڵی خاکی ڕەشدا دەری بێنێ و بەختی خەواڵووی ئەم گەلە ڕاپەڕێنێ.دڵی بۆ ئەو خەڵکە دەسووتێ کە لە سەر بەحری نەوت خەوتووە و وڵاتی سڕ و تاریک ماوەتەوە:

لە ناو هەر مشتە خۆڵێک چەندەها ئەسراری تیا کەتمە

هەمووی کانی زەڕ و زیوە وڵاتی کوردەواریمان

وەک دەڵێن زمان پێناسەی گەلانە.سەرەکیترین و باشترین کەرەسەیە بۆ داخوازی و ئاشتی و تەبایی. قانع زمان و قەڵەم پيکەوە گرێ ددا و بە تایبەتمەندی و کەرەسەی مرۆڤی خاوەن بەهرەیان دێنێتە ئەژمار.هێزی ڕؤشنبیری دەخاتە ڕیزی هەرە پێشەوەی هێزە پۆزیتیفەکانەوە.لە قەڵەم فرۆشی بێزارە و قەڵەم بەدەستی نیشتمانپەروەری دەوێ. تێگەیشتوویی و پێگەیشتووی لە هێزی قەڵەمدا دەبینێ:

پیاوەتی ئەمڕۆ بە نووکی خامەیە و نوتقی زمان

ئیدیعا موحتاجی شیر و ئەسلەحە و خەنجەر نییە

قانعی سەوداسەر؛ نیشتمانپەروەری لێزان؛ ئازاو و چاونەترس، ژیانی تەرخانی ڕێی عەشقی میللەت کرد و هەرچەند پەلامارێکیشی نەدی؛بەڵام بوو بە پردێک بۆ پەڕینەوەی گەلەکەی لە بارودۆخێکی نالەباری نەتەوایەتی بۆ دەست پێکردنی ژیانێکی ڕۆشنبیرانەی نوێ. دوای تەمەنێکی پڕبەرەکەت کە بۆ خەبات لە ڕێی نەخوێندەواری نەهێشتن و لابردنی چەوسانەوە، چەوسایەوە و دەردی چێشت و لە دڵی گەلدا بۆ هەتاهەتایە ماڵی بۆ کرا. هەرچەند وەدیهاتنی ئاواتەکانی بە چاوی خۆی نەدی و هەوای ئازادی هەڵنەمژی؛بەڵام هەر وەکوو بیکەن دەڵێ :«من ڕۆحی خۆم بە خودا و لەشم بە گؤڕ و ناوم بە سەدەکانی دواتر و گەلانی جیهان پێشکەش دەکەم». قانعیش دەڵێ :

ئەگەر بۆ خۆت نەبوو قانع مەترسە

نەوەت سەربەرز ئەژی بێ زەجر و لێدان

سەرچاوەکان:

1-  دیوانی قانع /کۆکردنەوەی بورهان قانع/سلێمانی چاپخانەی دلێر

2-  فرهنگ علوم اجتماعی/جولیس گوڵد؛ ویلیام.ل.کولب/انتشارات مازیار

3-  جامعەشناسی نخبەکشی/علی رضا قلی/چاپ نشر - هشتم



وانە"

منداڵ

 کە دەستەکانی گرێ بدا و

 لە بەردەم فریشتەی وشەدا

 دۆش دامێنێ

بە دەم حەزێکی تاساوەوە

 گوڵی خولیای

 لە نێو دڵە بچکۆڵەکەیدا

 بژاکێنێ

 لە سەقەتدا گەشە بکا و

 قوفڵێکی کلیل ون بووی جادووگەرێ

 زمانی پڕ لە بەستە و شێعری

 بتاسێنێ

 داڵە پیتی نەتەوی

 لە قاقڕێکی بێ شوناسدا پەپوولەی هزری

 بتارێنێ

 ڕاست ئەوکاتەیە

 کە کۆتری گیانی

 لە هێلانەی ڕۆحی دایکی شار بەدەر دەکرێ و

 غەریب غەریب

 بە زمانێکی تر دەخوێنێ


هەستی ئەو دیوی شیشه

ئەستەمە جارێكێ بەدڵ بفڕێمه نێو جەغزی هەوات

ئێسته لە وایبێڕ دەخزێی هەستم چلۆن دێتەوە لات

تۆ له گڵۆپێکی دەچی چینە  له بۆ   تین  و  چرام

تاقە شەوێ ڕوونی بەڵام سەد شەوی تر خاڵی له وات

ڕۆحمه له توێی بەندی شێعر دێت و ئەتۆ شکڵەک دەدەی

قوڕ بە سەرم بیخەمە جێی لێو و بزە و چاو و نیگات

دەستێ لە نێو دەستی ئەو و گوێچکە لە نێو دەنگی گەڵا

ئێستە لەسەر لەمسی ئەم و دەنگی پەیامن هەموو کات

یادی بەخێر  دەست و دڵم  بۆن  و نەشەی  ژینی ئەدا

شێعری لە نێو دەفتەری من بۆنی قژی تۆی لێدەهات
بەرەو لووتکەی داهێنان

ئامادە کاری دیمانە:فەرهاد محەمەد جانی (ئەم دیمانە بۆ سیروان کرا)

بیوگرافی خۆتان :

له پایزی ساڵی 1350ی هەتاوی له ئاوایی قاقڵاوای سەقز ، لە هەواری پڕ لە ڕەنگ و جوانی ئەو مەڵبەندە و لە هاوسێیەتی دیوەخانە شێعراوییەکەی مامۆستا ئاوات هاتوومە جیهان .لە بنەماڵەیەکی وەرزێڕی ساکاردا منداڵیم لەو گوندە تێپەڕ کردووە و وەک مراوی لەدەم چۆم و ئاوی ئاوایی هاوینە گەرم و دڵڕفێنەکانم بە زستانەوە گرێ داوە و لە بەر بەڕۆچکی زستانە پڕ لە جوانییەکانی ئەو قەدپاڵە لەگەڵ خەونی گەزیزە و شنەی شەماڵ چاوم بڕیوەتە خۆری بەهاری . پاش تەواوکردنی خوێندن لە زێدی خۆم و شارەکانی بۆکان و سەقز ، بوومەتە مامۆستای قوتابخانە و لە گوندەکانی ناوچەی ژاوەرۆی سنە و گەورک و فەیزوڵڵابەگیی سەقز وانەم گوتۆتەوە . لە تەربییەت مەعەلیمی سنە و هەمدان لە ڕشتەی پەروەردەی سەرەتاییدا فەوقەدیپلۆمم وەرگرتووە و دواتر بۆ وەرگرتنی لیسانس لە هەمان ڕشتەدا چوومەتە زانستگای ئازادی مەهاباد.ساڵی 1384لە تاران ماستەرم لە ڕشتەی مێژوو و فەلسەفەی پەروەردەدا وەرگرت و تا ئێستاش لە دەبیرستانەکانی شاری سەقزخەریکی وانەگوتنەوەی کۆمەڵناسی و فەلسەفەم. دوو دەورە لە مانگنامەی ڕاساندا کاری ڕۆژنامەوانیم کردووە و دەبیری بەشی کۆمەڵگا و کوردی ئەم مانگنامەیە بووم .لە ساڵی 1383دا بە هاوکاری کۆمەڵی فەرهەنگی سۆمای مەهاباد ،لە شاری سەقز فێرگەی زمانی کوردی سۆمام داناوە و ئێستاش بەردەوامە .

پرسیار: شێوازی کاری فێرگەی سۆما چۆن دەناسێنن ؟

وڵام : ئەم ناوەندە لقێکە لە کۆمەڵی فەرهەنگی و فێرکاری سۆمای مەهاباد ،کە یەکەم ناوەندی فەرمی فێرکاری زمانی کوردییە و لە زۆربەی شارەکانی کوردستانی ئێران تیکۆشانی هەیە. ئەم ناوەندانە کتێبی فێرکارییەتی زانستی تایبەت بەخۆیان هەیە و لە پاش تەواوبونی هەر خولێک بڕوانامەی فەرمی بە خوێندکار دەدرێ کە ناوەندی سەرەکی واتە ناوەندی مەهاباد پێشکەشی دەکات .لەم خولانەدا لە سێ قۆناغی زانستیدا کار بۆ ڕێنووس بە ئەلفوبێی ئارامی و لاتین و هەروەها ڕێزمانی کوردی دەکڕێ .لە گەڵ تەواوکردنی ئەم قۆناغانە، فێرخوازان بەباشی لە گەڵ وێژەی کوردی ئاشنا دەبن و درگای کتێبخانەی کوردییان بە سەردا دەکرێتەوە.هەروەها ئەوانەی کە دەتوانن بنووسن و هەستی نووسینیان هەیە ، دەکەونە سەر هێڵی نووسین وبە خۆشییەوە زۆر کەسی بەتوانا هەر لە ڕێی ناوەندی فێرکاری سۆماوە قەڵەمیان گرتۆتە دەست و تەنانەت کتێبیشیان بە چاپ گەیاندووە .

پرسیار: نووسینی کوردی بە ئەلفوبێی لاتین چۆن دەبینن؟ بەڕای ئێوە نابێتە هۆی کێشەیەکی گەورەی زمانی؟

وڵام: بەداخەوە کێشەکانی بەردەم زمانی کوردی قورس و گەورەن.گرفتی زمانی کوردی تەنیا بوونی زمانێکی یەکگرتوو نییە ،بەڵکوو ساغبوونەوە لە سەر ئەلفوبێیەکی یەکگرتووشە کە هەرکام لە بەشەکان لە سەر  ئەلفوبێیەکی تایبەت پێدادەگرن .نوسین بە ئەلفوبێی لاتین لە سەر بڕیاری ئێمە ڕانەوەستاوە و وەک دەڵێن بۆتە ئەمری واقع. واتە بمانەوێ و نەمانەوێ کوردانی باکوور بەم ئەلفوبێیە دەنووسن .لە ڕاستیدا نووسین بە دوو ئەلفوبێ دەبێتە هۆی لەیەک نەگەیشتن و نەخوێندنەوەی بەرهەم و نووسینی یەکدی.لە لایەکی تریشەوە بەهۆی ئەوەی کە بەکارهێنانی ئەلفوبێی لاتین مێژوویەکی دووری نییە،بەشێکی زۆر لە ڕابردووی وێژە و مەعریفەی کوردی لە لای بەشێکی زۆر لە کوردانەوە دەکەوێتە خانەی نەخوێندنەوە و فەرامۆشییەوە. بەڕای من نووسین بە ئەلفوبێی لاتین یان ئارامی لە خۆیاندا کێشەنین،بەڵام نووسین بە دوو ئەلفوبێی جیاواز و دوور لە یەک بۆ کورد دەبێتە هۆی دروست بوونی کێشەیەکی گەورە. دەمەوێ ئەوە بڵێم کە لابردنی یەکێکیان و دانانی ئەوی تر شتێکی نەگونجاو و مەحاڵ نییە . کامیان لابچێ و کامیان بمێنێتەوە ،کاری کۆڕی زانیاری و دەسەڵاتی کوردییە . بە گشتی ئەتوانم بڵێم کە ئەلفوبێی لاتین بۆ هەموو پیتەکانی زمانی کوردی – جیا لە (ئەلف هەمزە و ع )-  پیتی تایبەتی هەیە و دەتوانێ باشتر لە ئەلفوبێی ئارامی وڵامدەر بێت .لە لایەکی تریشەوە گەنجینەیەکی گەورە و دەوڵەمەندی کتێبخانی کوردی بە ئەلفوبێی ئارامی بوونی هەیە کە بەلاتین نووسان لێی بێبەشن.

پرسیار: ئێمە کە هێشتا ڕێزمانێکی فەرمی مان نییە ، گواستنەوەی نووسین بۆ ئەلفوبێی لاتین پێویستە ؟ بەڕای ئێوە چی بکرێت بۆ ئەوەی کە ڕێزمانێکی فەرمی و ئاکادمیکمان هەبێت ؟

وڵام: ڕێزمان زانستێکی تایبەتە و دەکرێ لە هەردوو ئەلفوبێکەدا بە هەمان شێوە کەڵکی لێ وەرگیرێ . کەوابوو دەتوانێ زۆر پەیوەست بە گۆڕین یان نەگۆڕینی ئەلفوبێوە نەبێ.دەستنیشان کردنی ڕێزمانێکی ئاکادمیک و زانستی کاری تاکەکەس نییە و ئەشێ کۆڕی زانیاری کورد کاری بۆ بکات. دەکرێ لەسەر دەستی زانستگایەکی ناودار و مامۆستاگەلێکی تەواو پسپۆڕ ، کۆڕێکی زانستی پێک بێت و پاش کارێکی خەست  و زانستیانە ڕێزمانێکی فەرمی بخرێتە داوێنی زمانی کوردییەوە .

پرسیار:بۆچی بەرهەمی چاپکراوتان نیە؟

وڵام : ئەوەی کە بەرهەمم چاپ نەکردووە ،هۆکاری زۆرە.ئەوەی کە قەناعەت بە خۆم بێنم کە کاتی ئەوە هاتووە بەرهەمەکانم چاپ بکەم کاڕێکی ئاسان نییە.لە لایەکی تریشەوە گرانی کاغەز و تێچووی زۆری چاپی کتێب هۆکارێکی بەهێزە. ئێستا کتێبێکی شێعری منداڵان و دیوانە شێعرێک و وەڕگێڕانێکی فەلسەفیم ئامادەی چاپن . بەڵام بەداخەوە جارێ نەمتوانیوە بە چاپیان بگەیەنم. بائەوەش بڵێم کە خوێنەری کتێب ئەوەندە کەمە کە نووسەر و شاعێران بۆ چاپکردنی بەرهەمەکانیان تامەزرۆییەکی ئەوتۆیان نییە .

پرسیار: سەرەتای ناسینی خۆتان وەک شاعیرێک چۆن بوو؟

وڵام : هەر شاعیرێک ڕەنگە سەرەتا پێکانی بە ڕێچکەی هەستی شێعردۆستی بسپێرێ و بەرەو لووتکەی داهێنان و ئافراندن وەڕێ بکەوێ . شەوانە تا درەنگان بە لای کاسێتی خەییام بەکوردی مامۆستا هەژارەوە دادەنیشتم وهەست و ڕۆحم بە دەنگی سەلیم ئاغا و شمشاڵە سێحراوییەکەی  قالەمەڕە و شێعرە ڕۆحبەخشەکانی خەییام و هەژار دەسپارد.ئەم کاسێتەم دەیان جار گوێ دابوویە ،هەموو چوارینەکانم لە بەر کردبوو. هەرچەند کە لە مانای زۆریان نەدەگەیشتم ، بەڵام جار لە گەڵ جار حەزیکی سەرشێت بەدوای خۆیدا پەلکێشی دەکردم و بە سەر ئەم زەوییەوەی نەدەهێشتم و بەرەو جیهانێکی سەیری دەبردم .ڕەنگە ئەوە سەرەتای ئەو ناسینە بێت کە جەنابت باسی دەکەی . دواتر بەلای ڕادیۆ گچکەکەمەوە شەو و ڕۆژم دەبردەسەر وئیزگە کوردییەکانم دەگرت و گوێم بۆ بەرنامەی شێعر و هەڵبەست و گۆرانییان ڕادەگرت . ساڵی 1364 بە شێوەیەکی سەیر و سەمەرە لە گەڵ گۆڤاری سروە ئاشنابووم.چوار لاپەڕەی ناوەڕاستی ئەم گۆڤارە لە مەزرا بەدەم باوە هاتە بەردەستم .دوای خۆماندووکردنێکی زۆر هەر ئەو ڕۆژە توانیم بیخوێنمەوە.لە ڕاستیدا یەکەم جاربوو کە ئاوا بە جیدی بابەتێکی کوردی بخوێنمەوە. دوو لاپەڕەی ژیاننامەی مامۆستا ئاوات بوو بە قەڵەمی خۆی .ئەم چوار لاپەڕە کارێکی سەیری کردە سەرم .کە بۆ خوێندن هاتمەوە شار بوومە موشتەری کەم وێنەی گۆڤاری سروە و لە گەڵ بەشی ئەدەبی ئەم گۆڤارە ئاشنا بووم . وردە وردە هەستی شێعر وتن و ئیلهامم تێدا وەدیهات .سەرەتا لە قوتابخانە و خەوتنگەی ئەوێ شێعری زۆر سادە و تەنزم دەنووسی ،کە لە ڕاستیدا شێعر نەبوون. هاوڕێ و مامۆستاکانم کە دەیان بیستن ،کەیفیان پێی دەهات و بۆ نووسینی زیاتر هانیان دەدام . پووڵە خەرجی مانگانەم دەدا بە دیوانە شێعران. هەر ئەو ساڵانە لە گەڵ شێعری مامۆستایان قانع وپیرەمێرد و ئاوات و هێمن و هەژار و...ئاشنا بووم.زۆربەی شێعرەکانی مامۆستا هێمنم لەبەر بوو.کە دڵم بۆ یەکەم جار بۆ وڵات و ژوانی دڵداری کورکاندی ،شێعر نووسینم دەست پێکرد.ئەوسا زانیم کە خاوەنی هەستێکی پاکی مرۆڤانەم وزۆر جار بە عەشقەوە دەچوومە کەناری دەریای شێعر و هەست وخۆشەویستی خۆم بە شەپۆلەکانی ئەو دەسپارد. گڕوگاڵی شێعریم بۆ گۆڤارەکان دەنارد و ئەوانیش ڕێنوێنی شێعری و ئەدەبییان دەکردم .تا یەکەم جار بەشێک لە شێعرێکم لە سروەدا چاپ بوو .ئای کی شاگەشکە بووم.ئەوسا ئیتر خۆم بە شاعیر دەزانی و دەچوومە ئەنجوومەنی ئەدەبی وکۆڕە شێعرییەکان...

پرسیار: بەڕای ئێوە شێعری ئێستا تا چ ڕادەیەک توانیویەتی بەردەنگ تێر بکات؟

وڵام : شێعر سەردەمێکی دوور و درێژ لە کوردستان سوڵتان بوو.بە جۆرێک کە لە سەروو هەموو ژانرەکانەوە بوو.هەموو شتێکیان بە هۆنراوە دەنووسی.لە فەرهەنگەوە بگرە تا داب و نەریت و کۆمەڵناسی و ئامۆژگاری و ئەحکامی دینی و...، هەر بۆیە شێعر بەردەنگێکی زۆری هەبوو. هەر کەس بە حەزی خۆی لە شێعر تێر دەبوو و ئارەزووی دەشکا .بەڵام ئێستا باسەکە بەڕاستی جیاوازە.سێعریش وەکوو لقەکانی تری ئەدەب گۆڕانکاری پێگەیی بەسەر هاتووە وئیتر خەڵک بە چاوی جارانەوە لێی ناڕوانێ . بە بڕوای من شێعری کوردی لە بەشەکانی کوردستان ڕەوت و پێگەی جیاوازی بۆخۆی هەڵبژاردووە .لە کوردستانی ئێران کەوتۆتە دوای شێعری فارسی و زۆرجار لە تایەی لاساکردنەوەی ئەم وێژەیە دراوە و ئیتر نەیتوانیوە وەکوو جاران بەردەنگی کورد تێربکات و بە ڕادەی جاران بەردەنگی نەماوە. تاقمێک لە شاعیران ئیستاش بەردەنگیان هەیە و خەڵکی ئاسایی بەدوا شێعریان دا دەڕوا.ئەم تاقمە ئەو شاعیرانەن کە لە لایەن زۆر نوێخوازەکانەوە بە ناشاعیر ناودێر دەکرێن و ....

شێعر ڕووبارێکی ڕوونە لە هەست و عاتیفە وسۆز ومرۆدۆستی نەتەوەیەک .کەوابوو هەروا بەردەوام دەبێت و ڕادەی بەردەنگەکانی لە قۆناغە جیاجیاکاندا لە هەڵکشان و داکشاندا دەبێت .

پرسیار: تا چ ڕادەیەک نەبوونی ئاستی بەرزی ڕەخنە و ڕەخنەگر لە شێعر و بەرهەمە جیاوازەکانی هونەردا کاریگەر بووە؟

وڵام: بەرهەمە شێعرییەکان پاش لە دایکبوون کاتێ خۆیان لەبەردەم ڕەخنەگردا بینی ،لە هێڵەگ دەدرێن و بەرهەمی شیاو و ناشیاو لە یەکدی جیا دەکرێنەوە .ئەوسا شاعیر و بەرهەمهێنەری دەق هێندە بێ موبالات و کەمتەرخەم ناڕوانێتە چاپ و بڵاو کردنەوە و بەڵکوو بەرپرسانەتر هەوڵ بۆ کار و نووسین و چاپ دەدا .بەڵام کە ڕەخنە لە ئاستێکی بەرزدا نەهاتە ئاراوە و ڕەخنەگری چالاک لە کۆمەڵگادا نەبوو،بە گشتی هەموو بەرهەمە هونەرییەکان ناخرێنە ژێر تیغی ڕەخنە و هەر ئەوە دەبێتە هۆ کە دەیان بەرهەمی کاڵ و کرچ و ئاست نزم بێتە گۆرەپانی چاپ کرانەوە. ڕەخنە و بوونی ڕەخنە لەسەر بەرهەمە هونەرییەکان دەبێتە هۆ کە نووسەر و بەرهەمهێنەرەکان چالاکتر و هەستیارترن .

پرسیار: چ شتێک بۆتە هۆی ئەوە کە نەدەنگ بتوانێ داخوازییەکانی بەردەنگ بناسێ ،نە بەردەنگیش لە دەنگ تێبگا؟

وڵام: دەنگ و بەردەنگ هەردووکیان پێکهێنەری کۆمەڵگایەکن. کاتێک کە یەکێک لەم دوولایەنە لە ناسینی کۆمەڵگا و ئاستی دەنگی بەرهەمهاتوو و بەردەنگی کۆمەڵگا بێ ئاگا بوو ، ئیتر لە یەک نەگەیشتن سەرهەڵدەدا. دەنگ کە لە ڕادەی بیر و بۆچوون و ئاستی گەشەی بەردەنگ نەگەیشت و تەنیا بۆ چینی هاوشێوەی خۆی هاتە ئاراوە، دابڕانێکی قەرەبوونەکراوە دروست دەبێت .کە بەردەنگیش لە چالاکی کەوت و بۆ دەنگە سەردەمیانەکان باوەشی نەگرتەوە، وەک دەڵێن کوشندەی لێ دەردێ و بێ بەزەییانە دەنگ دەخنكێنێ. بە بڕوای من دەنگ ئێستا بۆ دەقە بەرهەمهاتووەکانی هاوسێ دێتە سەما و گوێ ناداتە داخوازییەکانی بەردەنگی خۆی . بەشێک لە دەنگ ئێستا لەم هەرێمە لاسایی دەنگی فارسی دەکاتەوە ،هەر بۆیە لە دڵ و ڕۆحی کوردیدا بێ جێگان؟ هەنووکە تەنیا شاعیرانی هاوشێوە بەرهەمە شێعرییەکانی یەکتر دەخوێننەوە . هیچ خوێنەرێکی ئاسایی نەبۆتە بەردەنگی شێعری قۆناغ تێپەڕێنەکانی ئێستای ڕۆژهەڵات.با ئەوەش بڵێین کە هەموو دەنگەکان لە ڕۆژهەڵاتدا بێ بەردەنگ نین . ئەو شاعیرانەی کە گەشەی شێعریان لە گەشەی بیر و هەستی  بەردەنگ نزیکە و بە پێی بەردەنگ ئاژواوە ، دەنگێکی خوازراون و بەردەنگیان لێ کۆ دەبێتەوە . ئەمە لە حاڵکدایە کە شاعیرانی هەرە نوێخواز شێعری ئەم شاعیرە خاوەن بەردەنگانە بە کۆن و سواو و دووپاتەکراوە لە قەڵەم دەدەن.
ترس


نیگات پەنجەی لەسەر ترسە و


 بستێ لە ئاسمان ناپێوێ


 پەنجەت لە سەر نیگا قورسە و


برژانگی حەزێ نائەنگێوێ


 چاوەکانت بە روخساری کێ دەسپێری؟


 لێرە هەستی لە رووی هەموو کەسێ ونە


 شیلە و هەوێن بە شۆڕابە بە سەرماندا دەباڕێن و


دڵۆپێکی لێ شک نابەین


 هەوێندانی خۆکردییمان پەرداخێکی سەراوبنە
مام مەلا دەیگوت کە گیرا نابێ دوعای ئەو کەسەی


پەنجەکانی  داوەتە  بن     گڵێنەی    پڕ لە    مەی


هاتە دەنگ لێی پیره مەستێ گەر ببێ جامێ لە دەست


کێ دەخوازێ لەو خودایەی هیچ شتێ تر جیا لەوەی



کەوەکەم ، دەنگی لە نێو شێعرم ئەتۆی

تۆ خوڕەی کاتێ لە نێو خوێنم ئەڕۆی

تۆ دەوەنی پڕ لە گوڵی باغی دەمی

لەشی حەیرانی ئەتۆ بەژنی گەلۆی
چه‌وێڵ

                                                  

چه‌وێڵ

ده‌خوشێته‌ خێڵ

زار

له مه‌ترسیدا ده‌یترووکێنێ

گرێ

به حه‌نجه‌ره‌دا ده‌قه‌تیسێ

تۆ

ده‌نگی خێڵت به قۆرتێکی گرێجاڕا ده‌سووڕێنی

ده‌بی به داڵکه‌پیرانی خێڵ و

له سه‌قه‌تا باڵا ئه‌که‌ی

پرێسکه‌کانت بۆنی که‌ما و هه‌زبێ ئه‌ده‌ن

به‌ ویزه‌ی سانتافاوه‌، لۆلۆ گزیرێکی شه‌قاماوی

من

چوومه‌وه‌ «با»

«با» که ده‌وه‌رزێ

ئاووس له سه‌ر حه‌ریری وێرده گۆرانی

له ته‌وافی شه‌مامه‌دا

به‌ری له سه‌فای ویزه‌ی سانتافا و مه‌روه‌ی تۆزی گزره‌لۆ

هاوین ده‌ڵێ

که‌ ترێ له شنه ده‌تکێ و

مه‌ستاوی به‌ مه‌حشه‌ری ڕه‌نگا ده‌مبا

حه‌یرانی گه‌ڵا

پایز ده‌ڵێ

که‌ کڕێوه‌ی له‌ته‌ره‌ی سه‌رچۆپی دا

له‌ باڕنی گومانا نوقمم ده‌کا و به بیره‌وه‌ ده‌مخورتێنێ

ئه‌وسا

له به‌رزه‌خی هه‌بوونمدا

زستان ئه‌ڵێ

که‌ شه‌نگه ڕۆژ

له‌ په‌ڵه‌ی شه‌رابی سێ شه‌شا

به‌ پرچی سووری مامه‌ نه‌ورۆزدا ده‌جه‌زمێنێ

مانگێکی ڕه‌نگ ئه‌هوورایی

له گه‌ڵ سه‌مای له‌شی تورتی ڕێواسێ

به‌ سه‌ر به‌ستیما

به‌هار ئه‌ڵێ
وەرگێڕانی شێعر و چەند ورده وەسییەت بۆ کوردی پەتی نووسەکان

         ( کورتە باسێک لە سەر وەرگێڕانی شێعریکی شاملوو لە لایەن ئیبراهیم ئیسماعیل پوورەوە )

                                              نووسینی: ئیبراهیم شەوقی


ئەوەی له وەرگێڕانی شێعردا دەفەوتێ خودی شێعره.( ڕابێرت فراست ،شاعیری ئامریکایی)
له وەرگێڕانی ئەدەبیدا دوو بنەمای سەرەکی پیناسه دەکرێ که هەم له وەسفی وەرگێڕانی جوانی دەقه ئەدەبیەکان هەلدەهێنجرین و هەم دەتوانێ به هوکار و ئیستدلالی عەقلی قەبووڵیان بکەیت و بیانکەیته ڕێنمای کار و وەک نوسخەش بیانپیچیتەوه بوئەوانی دی :
. 1- وەرگێڕانی بەرهەمی ئەدەبی،خۆی به بەرهەمیکی ئەدەبی دیته ئەژمار
. 2- وەرگێڕانی ئەدەبی تا ئەوجیگەی بکرێ له دەقی سەرچاوەوه نزیکه
دوو بۆچوونی گشتی بۆ وەرگێڕانی شێعر هەیه. هەندێ دەڵێن دەکرێ شێعر وەربگێڕدرێ و هەندێکی دیکەش دەڵێن نا. جوبران خەلیل جوبرانیش دەڵێ وەرگێڕان وەک ئەوه وایه له پشت شووشەوه بۆنی گوڵ بکەیت (یان بەراوردی نەخش ونیگاری ڕووی قاڵی به پشتەکەیەتی) مەگەر ئەوەی زۆر وردبین بیت و بتوانی کۆد و ڕەمزەکانی بدۆزیتەوه. ئەوانەی وەرگێڕانی شێعر به مومکین دەزانن شیوەیەکی یەکدەستیان له وەرگێڕاندا به کار نەبردوه.       گرینگترین شیوەکانی وەرگێڕانی شێعر: 
.1- وەرگێڕانی وشه به وشه(تحت اللفظی)
. 2- وەرگێڕان به شێعری بێ سەروا
. 3- وەرگێڕانی شێعر به شێعر(منظوم)
. 4- وەرگێڕانی شێعر به پەخشان
 5- گواستنەوەی سێ بنەمای سەرەکی شێعر یانی موسیقا و ساختار و مانا ،هەمیشه له وەرگێڕاندا ناکرێ.زۆربەی خاوەن ڕایان بڕوایان وایه که وەرگێڕ دەبی به مانا وەفادار بمێنێتەوه و شێعر به پەخشان هەڵگەڕێنێتەوه (یانی نابێ کێش و سەروا به سەر شێعردا داسەپێنێ) . وەرگێڕانی شێعر به پەخشان زمانێکی وردبین و دەقیقی هەیه و له دەقی سەرچاوەوه گەلێک نزیکه و وەرگێڕ بیر له بەرهەمی کۆتایی دەکاتەوه . واته هەوڵدەدات وەرگێڕانەکەی پەخشانێکی جیاوازی هەبێت که هەم تایبەتمەندی شێعری ببێت هەم پەخشان. ئەم شێوه له وەرگێڕانی شێعردا گەلێک باوه. ئێستا با بچینه سەر وەرگێڕانی ئەم شێعرەی ئەحمەد شاملوو له لایەن ئیبراهیم ئیسماعیل پوورەوە : حرامم باد
لمس تن تو
شهوت است و گناه
حتی اگر خدا عقدمان را ببندد
داغی لبت، جهنم من است
حتی اگر فرشتگان سرود نیکبختی بخوانند
هم آغوشی با تو ، هم خوابگی چرک آلودی ست
حتی اگر خانەی خدا خوابگاهمان باشد
فرزندمان، حرام نطفەترین کودک زمین است
حتی اگر تو مریم باشی و من روح القدس                                                                  خاتون من!
حتی اگر هزار سال عاشق تو باشم،
یک بوسه یک نگاه حتی حرامم باد

اگر تو عاشق من نباشی

" احمد شاملو "
***************************************
په‌نجه‌کانمی سه‌ر له‌شت
لقی شه‌هوه‌ت و گوناهن
ته‌نانه‌ت گه‌ر خوداش له‌ یه‌کدیمان ماره‌ بکات
گه‌رمی لێوه‌کانت دۆزه‌خمن
ته‌نانه‌ت گه‌ر فریشته‌کانیش سروودی به‌خته‌وه‌ری بخوێنن
ئامێزت نوێنێکه‌ له‌ کیم و زۆخ
ته‌نانه‌ت گه‌ر ماڵی خوداش شوێنی نووستنمان بێت
زۆڵترین زارۆکی سه‌ر زه‌ویمان لێ ده‌زێ
ته‌نانه‌ت گه‌ر تۆ مریه‌م بی و منیش ڕۆحی پیرۆز
خاتوونه‌که‌م
با سه‌دان ساڵیش عاشقت بم
لێم حه‌رام بێ دزه‌ی نیگا و ماچێکت
گه‌ر تۆ ئه‌وینداری من نه‌بی. 
وه‌رگێڕانی : ئیبراهیم ئیسماعیل پوور
************************************************
ناوبانگی شاملوو به بۆنەی تازەگەری له شێعری هاوچەرخی فارسی و هۆنینەوەی جۆرێک له شێعره که به شێعری سپی یان شێعری شاملوویی یان شیعری(منثور) ناسراوه. عەشق، ئازادی ومرۆڤخوازی له تایبەتمەندییه ڕوونەکانی شێعری شاملوون. عەبدولعەلی دەستغەیب دەڵێ شاملوو پاش نیما زۆرترین کاریگەری له سەر شێعر و شاعیرانی هاوچەرخ داناوه و "عاشقانه های شاملو" له نێوان شاعیرانی هاوچەرخی ئێرانیدا جوانترین ئاوازی ئەویندارین له شێعری نوێی فارسیدا. هەروەها شەمسی لەنگروودی دەڵێ : شاملوو تێگەیشت موسیقای دێرینی کەلام دەتوانێ ئەو ڕۆحه بکاته بەر ناوەرۆکی شێعرییەوه و بەم پێیه شێعرێکی هۆنییەوە که تێیدا فۆڕم و ناوەرۆک پێکەوه جووت بوون و بوو به هۆی سەرنجراکێشی شێعری ئەو. شاملوو لەو دەگمەن شاعیرانەیه که بۆ هەموو تەمەنێک شێعری هۆنیوەتەوە.یانی که منداڵێک دێته دونیا دەتوانێ شێعری"بارون میآیدجرجر" ی بۆ ورینگە کەیت تامێردمنداڵی و "عاشقانه ها" و تەمەنی لاویەتی و ڕۆحی شۆڕشگێڕانه  و پیری که "درآستانه" شێعرێکی هەرمانییه. ئەحمەدشاملوو له هەڵبژاردنی وشەدا گەلێک هەستیاره و تەنانەت شوێندانانەکەیشی له ناو ڕسته دا. قورسایی ئەم شیعرەی سەرەوه لەم سێ دێڕەی سەرەتادایه و به تایبەت به کاری (حرامم باد)دەست پێدەکات وهەر ئەمەیش سەره داوی وەرگێڕانەکەیەتی
حرامم باد
لمس تن تو
شهوت است و گناه....
سێ وشەی "حرام وشهوت وگناه" وشه گەلی" جهنم وحرام نطفه وخانه ی خدا"له دیره کانی دواییدا کارکردی ئایینیان هەیه ونووسەر به هاوردنی ئەم دەسته وشه ئایینیانه ئەیەوێ گومان و وەهمێک لای خوێنەر دروست بکات له ئاست کاریگەری ئەم چەمکه ئایینیانه له کومەڵگایەکی ئایینیدا!!!! و ئەبێ له وەرگێڕان بۆ زمانی کوردی به هەمان ڕاده واتا و باری ماناییان هەبێ. له بەشی "نظرات"ی وەگێڕانی ئەم شێعرەدا برادەرێک هەموو بیر و سەرنجی لای دۆزینەوەی کوردیه بو وشه فارسیەکان تا سەرله نوێ داڕشتنەوەی ئەم وەرگێڕانه بۆ زمانی کوردی و بوون به بەرهەمێکی ئەدەبی سەربەخۆ . با ئەو هاوڕێیه بزانێ وشەی تاوان زۆرتر بۆ دەقی قانوونی(یاسایی) وله دادگادا به کار ئەبرێ ولەو وەرگێڕانەدا مانای دەقه فارسیەکەی ناگەیەنێ و بە داخەوه به کوردی پەتی وڕەسەن نووسین بووه به چەکوش وپیک بۆ گیانی نووسەر و شاعیر و وەرگێڕی ئەم وڵاته! نەستی(ناخودآگاه) ئێمەی کوردی ئێرانی لێوڕێژه له وشەی فارسی و عەرەبی و له کاتی نووسین یان وەرگێڕاندا ئەم وشانه به لێشاو خۆ ئەنوێنن و هەڵدەڕێژرێن. زمانه زیندووەکانی دونیا به بۆنەی هەڵسوکەوتی کۆمەڵایەتی و بازرگانی وجەنگ و...وشەیان له یەکتر وەرگرتوه و زمانەکەیان پێ تێر و تەسەل و دەوڵەمەند کردووه. نموونه هەره بەرچاوەکەی زمانی فارسیه، سەرنجی  بدەن چۆن به یارمەتی ئەو هەمووه وشه عەرەبییه بەره و پیری وەرگێڕانی دەقی فەلسەفی وکۆمەڵایەتی وسیاسی و ئابووری... ڕۆیشتووه و بەڵام، زمانی کوردی لەم ڕووەوه هێشتا دارەداره ئەکا و ئەگەر" پارێزەرانی زمانی رەسەنی کوردی" لێیگەڕێن ئەویش ئەتوانێ ڕووبەڕووی دەقی فەلسەفی وفیکری بێتەوه و هەروەک چۆن لە  (90)ەکان بەم لاوه دەیان کتێب وگۆڤاری فەلسەفی وکۆمەڵایەتی وپیشەیی و..چاپ کراوه و به بەراورد له گەڵ زمانی فارسی ڕێگایەکی دوور و درێژی نووسین و وەرگێڕانمان له بەره و ئەبێ سەدان و بگره هەزاران کتێب و گۆڤاری پسپۆڕی دیکه چاپ بکرێ .بەداخەوه هەندێ کەس به دیدێکی شۆڤێنیستی له گەڵ زماندا مامەڵه ئەکەن    و هەموو خەم و خەفەتیان ئەوەیه کام وشه کوردیه و کامیان ناکوردیه بێ ئەوەی له ئێتیمۆلۆژی بزانن. بەختیارعەلی له کتێبی"تا ماتەمی گوڵ تا خوێنی فریشته" که بەرهەمه شێعرییەکانیەتی(2004-1983) دەیان وشەی فارسی و عەرەبی به کارهێناوه وەک: گوناه،لەزەت ،نەوازش،کوفر،ئیبلیس،بەله م....بۆ نموونه بەشێک له شیعری" گوناه کە30 لاپەڕەیه:

گوناه هات
ئەی خوایه تۆ له کوێ بوویت؟  
وەک مەیتەرێکی پیر ڕەوە ئەسپه ماندووەکانت ئاو دەدا؟
وەک شوانێکی سەرما بردوو، فووت له کوورەکانی دۆزەخ دەکرد؟
یان وەک کەیبانوویەکی خەسته،پەنجەرەی کۆشکەکانی بەهەشتت پاک دەکردەوه؟
تۆ له کوێ بوویت...له گەڵ فریشتەکاندا خەوتبوویت؟
لەزەتی شاهانەی خوایەتی، ئەو خوێنەی له یاد بردبوویتەوه 
وەک فواره له نێو چاوانمانەوه هەڵدەقوڵێ؟
خوای گەوره کوا؟
........
سەرچاوەکان

.1- ترجمەی متون ادبی.دکترعلی خزاعی فر.1386. انتشارات سمت

.2- ویکی پیدیای فارسی
3- ماڵپەڕی ئەحمەدشاملوو
 ماڵپەڕی ئیبراهیم ئیسماعیل پوور 4-
(په‌نجه‌کانمی سه‌ر له‌شت)

                 ئه‌حمه‌دی شاملوو    وه‌رگێڕانی : ئیبراهیم ئیسماعیل پوور

په‌نجه‌کانمی سه‌ر له‌شت

لقی شه‌هوه‌ت و گوناهن

ته‌نانه‌ت گه‌ر خوداش له‌ یه‌کدیمان ماره‌ بکات

گه‌رمی لێوه‌کانت دۆزه‌خمن

ته‌نانه‌ت گه‌ر فریشته‌کانیش سروودی به‌خته‌وه‌ری بخوێنن

ئامێزت نوێنێکه‌ له‌ کیم و زۆخ

ته‌نانه‌ت گه‌ر ماڵی خوداش شوێنی نووستنمان بێت

زۆڵترین زارۆکی سه‌ر زه‌ویمان لێ ده‌زێ

ته‌نانه‌ت گه‌ر تۆ مریه‌م بی و منیش ڕۆحی پیرۆز

خاتوونه‌که‌م

با سه‌دان ساڵیش عاشقت بم

لێم حه‌رام بێ دزه‌ی نیگا و ماچێکت

گه‌ر تۆ ئه‌وینداری من نه‌بی

 

 

+ نوشته شده توسط ئیبراهیم ئیسماعیل پوور در شنبه نوزدهم اسفند ۱۳۹۱ و ساعت 14:7 | 16 نظر
هۆنراوه‌
 
 

(به‌فره‌ده‌نگ)

به‌فرکه‌ دێ

هه‌موو ساڵێ

له‌ گه‌رووی گوڵێکی ناوازه‌دا

سروودێک پڕ له‌ به‌رامه‌ و ڕه‌نگ

بۆ له‌دایکبوونێک ده‌خوێنێ

که‌چی ئێستا کاتێ نه‌رم

به‌ سه‌ربان و به‌رده‌رکه‌ی قوتابخانه‌که‌ی شیناوێدا دێته‌ خوارێ

له‌ حه‌نجه‌ره‌ی ده‌یان گوڵه‌زامی نه‌وڕه‌سدا

رۆحی  په‌پووله‌ عاشقه‌کانی پۆل

له‌ ده‌نگێکی هه‌ڵپڕووزاو هه‌ڵده‌ژه‌نێ
ن ئوستووره‌کانی خۆم ده‌نووسمه‌وه‌وه‌

نیکۆلاس بێڕچ

و: ئیبراهیم ئیسماعیل پوور

یاشار که‌ماڵ ساڵی 1923هاتۆته‌ دنیا. ئه‌م نووسه‌ره‌ کورده‌ تورکی نووسه‌ یه‌کێک له‌ به‌ناو بانگترین نووسه‌رانی تورکیایه‌ و له‌ ڕاستیدا ئه‌گه‌ر ئوورهان پامووک و خه‌ڵاته‌ نۆبێلوکه‌ی نه‌بوایه‌، یاشار ئه‌و ناوبانگه‌ی هه‌ر ده‌ما . نیکۆلای بێرچ رۆژنامه‌وانی ڕۆژنامه‌ی گاڕدیه‌نه‌ که‌ له‌ تورکیا داده‌نیشێ و به‌رده‌وام بابه‌تی سیاسی فه‌رهه‌نگی ئه‌م وڵاته‌ ده‌نووسێ و له‌ گاڕدیه‌ندا داده‌به‌زێ . نیکۆلای سه‌ردانی یاشار که‌ماڵ و هاوسه‌ره‌که‌ی ئایشێ سه‌میحه‌ بابانی کردووه‌ و ئاکامی ئه‌و سه‌ردانی له‌ ده‌قی ژێره‌وه‌دا گونجاندووه‌ . شیاوی باسه‌ که‌ ئایشێ خان ،له‌ زانستگاکانی به‌یرووت و هارواڕد ده‌رسی خوێندووه‌ و ئێستا مامۆستای زانستگایه‌کی تورکیایه‌ و له‌ ساڵی( 2002)ه وه هاوسه‌ری یاشار که‌ماڵه‌ .هاوسه‌ره‌ پێشوه‌که‌ی یاشار که‌ماڵ که‌ وه‌رگێڕی زۆربه‌ی به‌رهه‌مه‌کانی به‌ ئینگلیزی بوو ، ساڵی 2001کۆچی دوایی کردووه‌ .

 

ئایشێ بابان چایه‌ کی له‌ پێش دانا و گوتی :« تا ئێستا نه‌مدیوه‌ ڕۆژنامه‌وانێک ئه‌وه‌نده‌ بێ پرسیار بێت ،یاشار لێیگه‌ڕێ با ئه‌وێش قسه‌ بکات.»

یاشار که‌ماڵ ئه‌و پیاوه‌یه‌ که‌ زۆربه‌ی خه‌ڵکانی تورکیا به‌ یه‌که‌م نووسه‌ری خه‌ڵات وه‌رگری نۆبێلی ده‌زانن، هه‌رچه‌ند وانه‌ما. ئیستا  (85) ساڵی ته‌مه‌نه‌ و له‌ دیوه‌خانه شپرزه‌که‌ی دانیشتووه‌ و بۆمان ده‌دوێ. پیری به ‌سه‌ر‌ ئه‌ندامه‌کانیدا زاڵ بووه‌ و پیرانه‌ به‌ ڕێدا ده‌ڕوا . به‌ڵام ده‌نگی هێشا دلێره‌ و وه‌ک برێشکه‌ هه‌ڵده‌تۆقێ  و به‌ قسه‌ی خۆش و شێعری خۆماڵی و بیره‌وه‌ری ورد له‌ ڕابردوو سه‌رنجمان ڕاده‌کێشێ.

گفت و لفت خۆشی به‌ میرات پێگه‌ییوه‌ . باوکی خاوه‌ن مڵکێکی کورد بوو که‌ ساڵی 1915ی زایینی له‌ ڕۆژ هه‌ڵاتی عه‌نه‌دۆڵ گیرسابۆوه‌ و یه‌که‌م مامۆستاکانیشی شاعیرانی ناوچه‌که‌ بوون که‌ حه‌کایه‌ت و شێعره‌ حه‌ماسیه‌کانیان وێردی زمانان بوو. له‌ ته‌مه‌نی 14 ساڵی یاشاردا یه‌کێک له‌و شاعێرانه‌ بوو به‌ مامۆستای.

یاشار ده‌ڵێ :« مامۆستاکه‌م پێی گوتم که‌ تۆ ڕۆژێک کاراکائۆغڵانێکی نوێت لێ ده‌رده‌چێ.» که‌ مه‌به‌ستی سترانبێژی به‌ناوبانگی سه‌ده‌ی حه‌ڤدهه‌م  بوو.

پاش ماوه‌یه‌ک یاشار گونده‌که‌یان به‌ جێ دێڵێ تا بچێته‌ قوتابخانه‌. هه‌ر ئه‌و کاته‌ چخۆف و سێروانتس ، نووسه‌ره‌ خۆشه‌ویسته‌کانی ڕۆژانی سه‌ره‌تای ڕۆمان نووسی خۆی ده‌ناسێ : «من سه‌ره‌ڕای ئه‌وه‌ی که‌ له‌ گونده‌وه هاتبووم، زۆر شتم ده‌زانی و له‌ پڕدا جیهانێکی نوێم دۆزیه‌وه‌.» یاشار قاڵبوونی خۆی له‌ وێژه‌ی ڕۆژاوایی دا ئاوا باس ده‌کات:« سه‌رسووڕهێنه‌رترین جۆری خۆشبه‌ختی .»

سه‌ره‌ڕای ئه‌مانه‌ش یاشار هه‌ر له‌ گۆمی خه‌یاڵی چیرۆکه‌کانی زیده‌که‌یدا مه‌له‌ی ده‌کرد و وه‌فادار به‌ چوکوراوا مابۆوه‌. پاڵه‌‌وانی ڕۆمانه‌ به‌ناوبانگه‌که‌ی – حه‌مه‌ دۆک – که‌ به‌ ڕابین هوودی عه‌نه‌دۆڵ دێته‌ئه‌ژمار، که‌م و زۆر له‌ ژێر کاریگه‌ری ئه‌وچیرۆکانه‌دا له‌ دایکبوو که‌ نووسه‌ر له‌و ڕێگرانه‌ی بیستبوو که‌ په‌نایان دێنا به‌ر گونده‌که‌یان.«سه‌لمانی ته‌نیا » ش له‌ ژێر کاریگه‌ری مه‌رگی باوکیدا ده‌نووسێ که‌ ساڵی 1928ده‌ست له‌ ده‌ستی ئه‌و کوڕه‌ هه‌تیوه‌دا ده‌مرێ که‌ به‌ فه‌رزه‌ندی قه‌بووڵی کردبوو، قه‌تڵێک که‌ ڕۆمان نووسی (5) ساڵ ته‌مه‌ن شاهیدی بووه‌ . چیرۆکی ڕه‌تاندنه‌وه‌ و نیشته‌چی کردنی عه‌شیره‌ و خێڵه‌کیه‌کانی چوکوراوای ساڵی (1860) که‌ له‌ کتێبی «ئه‌ربابه‌کانی ئاکچاساز » دا هاتووه‌، له‌ بیر و هۆنراوه‌ی داداڵ ئۆغڵوو هه‌ڵگوێزاوه‌. ئه‌و شاعیره‌ی سه‌ده‌ی نۆزده‌هه‌م که‌ له‌ نزیک زێدی یاشار نێژراوه‌.

یاشارکه‌ماڵ هۆنراوه‌کانی داداڵ ئۆغڵوومان بۆ ده‌خوێنێته‌وه‌ : « ئاغافه‌رمانێکی واژۆ کرد که‌ چاره‌نووسی ئێمه‌ی یه‌کلا کرده‌وه‌. باوابێ، ئه‌مر ئه‌مری سوڵتانه‌، ئێمه‌ش له‌ دارای دونیایه‌ ته‌نیا چیاکان شک ده‌به‌ین.»

که‌ به‌ ئاماژه‌ی ده‌ستی ڕاستی شێعره‌کانمان بۆ ده‌سه‌لمێنێ. یاشار ده‌ڵێ:« چ شاعیرێک ده‌ناسن که‌ ئاوا به‌ کورتی و شکۆمه‌ندی یاغی بوونی خۆی ڕاگه‌یه‌نێ؟»

یاشار که‌ماڵ ئه‌و کاته‌ی به‌ ڕۆژنامه‌یه‌کی ئاڵمانی گوت که‌ له‌ سه‌ر ئه‌و باوه‌ڕه‌ نه‌ماوه‌ که‌ تورکیا ئه‌شێ بچێته‌ یه‌کیه‌تی ئوورووپاوه‌، له‌ نێو کۆڕ و کۆمه‌ڵانی وڵاتدا هه‌را و بگری دروست کرد. ئه‌و له‌و لێدوانه‌دا گوتبووی: له‌ باری شه‌ڕخوازییه‌وه یه‌کیه‌تی ئوورووپاش جیاوازیی یه‌کی ئه‌وتۆی له‌ گه‌ڵ زلهێزه‌کانی تردا نییه‌.

یاشارکه‌ماڵ  وه‌کوو ڕۆمان نووسێک له‌ مێژه‌  لایه‌نگری  سه‌رسه‌ختی شووناسی نه‌ته‌وه‌یی یه‌ و له‌ لاساکردنه‌وه‌ی تورکیا له‌ ڕۆژاوا دڕدۆنگه‌:« ڕۆشنبیرانی ئێمه‌ شه‌یدای لاساکردنه‌وه‌ی ڕۆژاوان، که‌چی له‌بنه‌وپاڵه‌وه‌ عه‌نه‌دۆڵ ناناسن و به‌چاوی بێ ڕێزییه‌وه‌ لێی ده‌ڕوانن.» ئه‌و ده‌ڵێ:«نازم حێکمه‌تیش [به‌ناوبانگترین شاعێری تورکیا] ‌ به‌ هه‌مان شێوه‌ هه‌ڵسووکه‌وتی کرد، ئه‌گه‌رچی شاکاره‌کانی ڕیشه‌یان له‌ سینگ وزاری خه‌ڵکی عه‌نه‌دۆڵ دایه‌.»

ئه‌م بیر و بۆچوونه‌ی یاشار تاڕاده‌یه‌ک وه‌بیر هێنه‌ره‌وه‌ی خه‌ڵکی بوونی تۆلۆستۆیه‌ که‌ له‌ نێو چه‌په‌کانی په‌نجاکاندا واته‌ ساڵه‌کانی ده‌سپێکی نووسینی یاشار پێشوازییه‌کی به‌رچاوی لێکرا. یاشار له‌و ڕۆژه‌وه‌ که‌ له‌ حه‌ڤده‌ ساڵی ته‌مه‌نی خۆیدا کتێبی کۆمۆنیزم چیه‌ی به‌ده‌سته‌وه‌ گرت و ته‌نانه‌ت وشه‌یه‌کیشی لێ فام نه‌کرد، سوسیالیزمێکی دان پێدانه‌نراو بووه‌ و به‌رده‌وام هه‌ڵسووکه‌وته‌کانی بۆخۆی ئازار هێنه‌ر بوون. هه‌ر به‌ مێرمنداڵی خرایه‌ زیندانه‌وه‌. یه‌که‌م هاوڕێکانی له‌ لایه‌ن پۆڵیسه‌وه‌ به‌ریان پێگیراو بۆخۆشی له‌ کۆتایی چله‌کاندا کاتێ که‌ ده‌یویست شۆفیره‌ ته‌راکتۆره‌کان یه‌کگرتوو بکا، ده‌ستگیر کرا.

یاشاربه‌ پێکه‌نینه‌وه‌ ده‌ڵێ:« له‌ به‌رپرسی پۆلیس پاڕامه‌وه‌ که‌ ده‌ستنووسه‌کانم بۆ بدۆزێته‌وه‌، به‌ڵام ئه‌و پێی گوتم که‌‌ به‌و کاغه‌زانه‌ سۆپاکه‌مان ڕۆشن کردووه‌.»

بزاڤی چه‌پی توندئاژۆ که‌ یاشار یه‌کێک له‌ ئه‌ندامه‌ ناسراوه‌کانی بوو، دوای حه‌فتاکان نوشوستی هێنا. به‌ڵام سه‌رئێشه‌کانی هه‌ر ما. ساڵی 1996 یاشار به‌ هۆی ڕه‌خنه‌ی توند له‌ ده‌وڵه‌تی تورکیا سه‌بارت به‌ شه‌ڕ و سه‌رکوت له‌ کوردستان تاوانی جیاخوازی خرایه‌ پاڵ و ‌ بیست مانگ زیندانی هه‌ڵپه‌سێراوی به‌ سه‌ردا سه‌پا.

ژانویه‌ی 2008که‌ ڕاده‌ی کوژراوانی شه‌ڕه‌ یه‌ک له‌ دوای یه‌که‌کان له‌ چل هه‌زار که‌س تێپه‌ڕی، ڕۆژنامه‌کانی تورکیا هێرشیان کرده‌ سه‌ر یاشار که‌ماڵ. چونکه‌ ئه‌و گوتبوی ڕاده‌ربڕینی فه‌رمی له‌ سه‌ر شه‌ڕ و پێکدادان له‌ گه‌ڵ کورده‌کان کۆتایی هێنان به‌ شه‌ڕ ئه‌سته‌متر ده‌کات. یاشار له‌ کۆنفڕانسێکدا له‌ ئانکارا گوتبووی: تورکیا بووه‌ته‌ ئه‌و وڵاته‌ی که‌ له‌ گه‌ڵ خه‌ڵکه‌که‌یدا شه‌ڕ ده‌کات.

سه‌ره‌ڕای ئه‌مانه‌ش، یاشار که‌ماڵ له‌سه‌ر ئه‌وه‌ جه‌خت ده‌کاته‌وه‌ که‌ گوشاره‌ سیاسی یه‌کان هه‌رگیز ڕای ئه‌و ناگۆڕن. ئه‌و ده‌ڵێ:« ئه‌گه‌ر نووسه‌ر به‌رده‌وام له‌ ده‌م و زاران بڕوانێ و بزانێ کێ چاودێری ده‌کات، مردووه‌.» ئه‌و له‌ گه‌ڵ ئه‌و که‌سانه‌ هاوڕا نیه‌ که‌ به‌ ڕۆمان نووسێکی چه‌پی ده‌زانن و به‌ ئاشکراده‌ڵێ:« من ئێمیل زۆلا به‌ ڕۆشنبیرێکی ده‌روه‌ست له‌ قه‌ڵه‌م ده‌ده‌م، به‌ڵام هه‌رگیز ڕۆمانه‌کانیم پێ خۆش نییه‌. ڕه‌نگه‌ ریالیست سوسیالیزمه‌کان هۆگه‌لی تایبه‌ت به‌ خۆیان هه‌بێت، به‌ڵام سیاسه‌تی هونه‌ریان خستۆته‌ مه‌ترسییه‌وه‌. من هیچ شتێک له‌ سه‌ر ڕووداوه‌کان نانووسم، من بۆ خوێنه‌ری تایبه‌تیش نانووسم، من ته‌نانه‌ت بۆ خۆشم نانووسم، من به‌س ده‌نووسم.»

کاتێ که‌ لێی ده‌پرسم که‌ڵکه‌ڵه‌کانت کامانه‌ن، پێده‌که‌نێ:« با چاو له‌ خۆمان بکه‌ین، هه‌موومان جیل له‌ دوای جیل گه‌مژه‌ین، چیرۆک گه‌لێک بۆ خۆمان دروست ده‌که‌ین وه‌کوو ئه‌وه‌ی که‌ ‌هیچ داهاتوویه‌ک له‌ ئارادانیه‌، ئێمه‌ پێمان وایه‌ هیچ سبه‌یه‌ک له‌ ئارادا نییه‌ .» پاشان له‌ لێواری کورسی یه‌که‌ی دێته‌ پێشێ:« به‌ڵێ چیرۆکه‌کانی من هه‌ڵچوونیان تێدایه‌، هه‌ڵچوونێک که‌ دژ به‌ جه‌نایه‌ته‌. مرۆڤ تا ئه‌وکاته‌ی که‌ له‌ تاریکی یه‌که‌وه‌ بۆ تاریکی یه‌کی تر ده‌چێ ئوستووره‌گه‌لێک بۆ خۆی ده‌خوڵقێنێ. ته‌نیا جیاوازی من له‌ گه‌ڵ ئه‌وان ئه‌وه‌یه‌ که‌ من ئوستووره‌کانی خۆم ده‌نووسمه‌وه‌.»

پاڵه‌وانی چیرۆکه‌کانی له‌ گه‌ڵ قه‌یرانێکی نوێدا به‌ره‌وڕوون، ئه‌ویش ئه‌و ئاڵوگؤڕه‌ زه‌ق و چاوه‌ڕوان نه‌کراوه‌یه‌  که‌ له‌ چوکوراوا ڕوویداوه‌. هه‌شتا ساڵ به‌ر له‌ ئێستا گونده‌که‌ی ئه‌و له‌ دارستاندا ئارامی گرتبوو و گۆم و زه‌لکاوه‌کان ده‌وریان دابوو. به‌ڵام ئیستا هه‌موو جێیه‌ک وشک هه‌ڵاتووه‌. ژیانی عه‌شیره‌یی به‌ ڕابردووه‌ گرێ دراوه‌. کۆچه‌ وه‌رزییه‌کان به‌ره‌به‌ره‌ کۆتاییان پێهاتووه‌ و حه‌ماسه‌ زاره‌کی یه‌کانی ڕابردوو له‌ زه‌ین و بیری چه‌ند پیره‌پیاوه‌وه‌ بۆ کتێبخانه‌ گشتی یه‌که‌ی ئادانا پینجه‌مین شاری گه‌وره‌ی تورکیا ڕاگوێزراون.

یاشارکه‌ماڵ به‌ جێی تیۆر سازی وابه‌ باش ده‌زانێ چیرۆکێک له‌ ڕۆمانی «ئه‌فسانه‌ی هه‌زاران گا»مان بۆ بگێڕێته‌وه‌. بنه‌ماڵه‌ی حه‌یده‌ر پشتاوپشت ئاسنگه‌ری به‌ناوبانگ بوون که‌ شمشێری تیژیان دروست کردووه. حه‌یده‌ر نه ‌داهاتێکی باشتری بوو و نه‌ ئه‌وه‌ی که‌ له‌ ئاستێکی پڕشانازی دابێت. هه‌ربۆیه‌ بڕیار ئه‌دات که‌ دوایین شمشێری خۆی نیشانی ڕه‌مه‌زان ئوغڵوو نه‌وه‌ی خانانی ئادانا بدات. پێاوێکی سه‌رتاس ده‌رکه‌ی خانوویه‌کی به‌شکۆی به‌ سه‌ردا ده‌کاته‌وه‌ و پێی ده‌ڵێ:«شتێکی سه‌یره‌«!! پاشان حه‌یده‌ر ده‌چێته‌ لای عیسمه‌ت ئینوونوو دووهه‌مین سه‌ره‌ک کۆماری تورکیا. ئه‌ویش شمشێره‌که‌ به‌ نایاب ناوده‌با. به‌ڵام هیچ به‌ حه‌یده‌ر نادات. حه‌یده‌ر ده‌گه‌ڕێته‌وه‌ شوێنی کاره‌که‌ی و به‌ درێژایی شه‌و کار ده‌کات. کاتی به‌یان هاوسێکان ده‌بینن که‌ حه‌یده‌ر مردووه‌. ئه‌وهێنده‌ شمشێره‌که‌ی کوتابۆوه‌ که‌ له‌ کۆڵووه‌ سووتاو ده‌چوو.

یاشار که‌ماڵ ده‌ڵێت:« چاره‌نووسی حه‌یده‌ر له‌‌و ئاسنه‌وێڵه‌ بێ که‌ڵکه‌دابوو. ڕێی تێنه‌ده‌چوو له‌وه‌ زیاتر شتێکی تری لێ ده‌ربچێت.»

چیرۆکه‌کانی یاشارکه‌ماڵ پڕه‌له‌و که‌سایه‌تییه‌ خه‌یاڵ و پڵاوکه‌رانه‌‌. به‌ڵام ڕه‌نگه‌ هیچیان له‌ خه‌یاڵ په‌ره‌ستیدا نه‌گه‌نه‌ ئافرێنه‌ره‌که‌یان.

یاشار،به‌ناوبانگترین ڕۆمان نووسی تورکیا، ڕۆژله‌گه‌ڵ ڕۆژ له‌و نۆبێله‌ دوورده‌که‌وێته‌وه‌ که‌ زۆر که‌س چاوه‌ڕوانی بوون. هێندێ که‌س پێیان وایه‌ ڕۆمانه‌کانی که‌ پتر له‌ 30 دانه‌ن به‌ قۆناغی دووپات بوونه‌وه‌ گه‌یشتوون. که‌سانێکی تر پێیان وایه‌ که‌ شوێندانه‌ری گه‌ڵاڵه‌ و دانانی که‌سایه‌تییه‌ کۆنه‌ و سه‌ده‌ی نۆزده‌هه‌میه‌کان به‌ جۆرێک له‌ باو که‌وتوون. ئه‌مه‌ له‌ حاڵێکدایه‌ که‌ له‌ جیهانی په‌سامۆدێڕندا خه‌یاڵی ئوورهان پامووک ڕه‌نگێکی تری به‌خشیوه‌.  

حیلمی یاووز [له‌ دایکبووی1936] شاعێر وڕه‌خنه‌گری به‌ناوبانگ که‌ یاشار به‌ ڕۆمان نووسێکی گه‌وره‌ ده‌زانێ، پێی وایه‌ کێشه‌ی کاره‌که‌ له‌ مه‌ودای هه‌رده‌م له‌ زیاد بووی جیهانی خه‌یاڵی یاشار و ڕاستیه‌کانی تورکیا دایه‌:«تورکیا ئیتر وڵاتێکی گوندی نایه‌ته‌ ئه‌ژمار و حوکمی ئاتاتورک له‌ مه‌ڕ ئه‌رباب و ڕه‌عیه‌تی سواوه‌ و کارایی نه‌ماوه‌.»

سه‌ره‌ڕای ئه‌مانه‌ش یاشارکه‌ماڵ نایه‌وێ خۆی به‌ ده‌سته‌وه‌ بدات. کاغه‌زه‌ پڕژوبڵاوه‌کانی سه‌رمێزی کاره‌که‌ی هه‌واڵی هاتنی ڕۆمانێکی تازه‌یان پێیه‌ که‌ له‌ سه‌ر گۆڕینه‌وه‌ی حه‌شیمه‌تی نێوان تورکیا و یوونانی دوای ساڵی 1992ده‌ینووسێ. ئه‌و ده‌ڵێ:« مرۆڤ له‌ مردن ده‌ترسێ، به‌ڵام ئێمه‌ هه‌موومان گیای مردنین ، ئه‌وه‌ ئه‌و چیرۆکه‌یه‌ که ئه‌شێ من بینووسم. »

چوار سه‌عاته‌ که‌ یاشار ئه‌دوێ. ئێواره‌یه، ده‌رکه‌ی دیوه‌خان ده‌کرێته‌وه‌ و ئایشێ بابان ده‌ڵێ: « به‌ وڵامه‌کانت گه‌یشتی؟ ده‌بێ ئاماده‌ی شێوخواردن بین.»

من به گه‌لێ ‌ چیرۆکی جۆراوجۆره‌وه‌ خێراخێرا هه‌نگاو ده‌نێم و سه‌ره‌و خوار به‌ شه‌قامدا تێده‌پيڕم. پاسێک به‌ له‌ز به‌لامدا ده‌ڕوا. زۆری نه‌ما وه‌به‌رم دا. به‌خۆمدا دێمه‌وه‌ و هوشیار ده‌بمه‌وه‌. ئێره‌ ناوه‌ندی شاری ئه‌سته‌مبووڵه‌ ، نه‌وه‌ک سه‌وزه‌زاره قه‌ره‌باڵغه‌کانی ئاڵاداغ. ‌


(ئایه‌تی مه‌رگ)

 مرۆڤ بوونم

 له عه‌شقێكی په‌تیاره‌وه ده‌ست پێده‌كا و

عاشق بوونم

بۆ مه‌رگ ئایه‌تی كۆتایی ده‌خوێنێ

من و عه‌شق

لفه‌دوانه‌ی په‌ری شێعرین
(باران)

هۆ بارانی به‌خوڕهاتوو

تۆزێ هێور

نه‌کا سه‌وزه‌ی نیگا و خه‌مم

ئاوێته‌بن

زۆرده‌ترسم له‌ ڕوانینما

که‌روێشکه‌ی خه‌م

به‌ڕووی نازتا

بشنێته‌وه‌
وته‌کانی نێلسۆن ماندێلا

من بڕوام وایه‌ ...

که‌ زه‌مانێکی دوور و درێژی پێویسته تا ببمه‌ ئه‌وکه‌سه‌ی که‌ ده‌مهه‌وێ.

من بڕوام وایه‌ ...

که‌ ئه‌بێ هه‌میشه به‌ وشه‌ و ده‌سته‌واژه‌ی جوان و پڕ له خۆشه‌ویستییه‌وه

‌ له‌و که‌سانه‌ ماڵاویی بکه‌م که‌ له‌ قووڵایی دڵمه‌وه‌ خۆشم ده‌وێن ، له به‌ر

ئه‌وه‌ی ڕه‌نگه‌ ئه‌مه‌ دوایین جار بێت که ده‌یانبینم.

من بڕوام وایه‌ ...

که‌ ئێمه‌ له‌و کارانه به‌رپرسین که‌ ده‌یانکه‌ین ، به‌ده‌ر له‌وه‌ی که‌ چ

هه‌ستێکمان هه‌یه‌ .

من بڕوام وایه‌ ...

که‌ ئه‌گه‌ر ڕوانگه‌ و شێوازی بیرکردنه‌وه‌م کۆنتڕۆڵ نه‌که‌م ،ئه‌وان من

کۆنتڕۆڵ ده‌که‌ن .

من بڕوام وایه‌ ...

قاره‌مان ئه‌و که‌سه‌یه‌ که کارێک ئه‌نجام ده‌دا له‌و کاته‌دا که ئه‌شێ ئه‌نجام

بدرێ، به‌ده‌ر له‌وه‌ی که چ ئاکامێکی ده‌بێت .

من بڕوام وایه‌ ...

که‌ هێندێ جار ئه‌و که‌سانه‌ی که‌له‌ کاتی داماویی و په‌رێشانیدا چاوه‌ڕوانی

زه‌بری گورچووبڕیان لێده‌که‌ین، یارمه‌تیمان بده‌ن و ڕزگارمان بکه‌ن .

من بڕوام وایه‌ ...

که ئه‌وکاتانه‌ی که‌ تووڕه‌م مافی خۆمه‌ که‌ تووڕه‌ بم ،به‌ڵام مافی ئه‌وه‌م نیه‌ که‌

بێڕه‌حم وزاڵم بم .

من بڕوام وایه‌ ...

که گه‌وره‌بوونمان زیاتر به‌ ئه‌زموون و ئه‌و شتانه‌ی که‌ لێیانه‌وه‌ فێر بووین

به‌ستراوه‌ته‌وه‌، تا به‌وه‌ی که چه‌ند جار جێژنی له‌دایکبوونمان گرتبێ .

من بڕوام وایه‌ ...

که ته‌نیا ئه‌وه‌ به‌س نیه‌ که لێمان خۆش بن ، به‌ڵکوو جاروبار ده‌بێ خۆشمان

له‌ خۆمان خۆش بین .

من بڕوام وایه‌ ...

که‌ با له‌وپه‌ڕی دڵشکاویش دابین ،گه‌ردوون له به‌ر خه‌م و ماته‌می ئێمه‌ له‌

چه‌رخ و خول ناوێستێ .

من بڕوام وایه‌ ...

که‌ ژێر نه‌خش و بارودۆخی بنه‌ماڵه‌یی و کۆمه‌ڵایه‌تی له‌ سه‌رم شوێندانه‌رن،

به‌ڵام خۆم به‌رپرسم له‌وه‌ی که‌ ده‌بم به‌ چی.

من بڕوام وایه‌ ...

که‌ ناشێ خۆم زۆر به‌ دۆزینه‌وه‌ی ڕازێکه‌وه‌ خه‌ریک بکه‌م ،چونکه ڕێی

تێده‌چێ که بۆ هه‌میشه‌ ببێته‌ هۆی گۆڕانی ژیانم .

من بڕوام وایه‌ ...

که‌ ڕه‌نگه دووکه‌س به وردی بڕواننه شتێک و دو شتی ته‌واو جیاواز ببینن.


من بڕوام وایه‌ ...

که ڕه‌نگه‌ ژیانمان ته‌نیا له‌ ماوه‌ی چه‌ند سه‌عاتێکدا به‌ ده‌ستی که‌سانێک

بگۆڕدرێ که‌ ته‌نانه‌ت ناشیان ناسین .

من بڕوام وایه‌ ...

که‌ ئه‌و بڕوانامه‌ و کارتی ڕێزلێنانه‌ی که‌ به‌ دیواره‌وه‌ هه‌ڵیان ده‌واسین ،ڕێز و

شکۆمه‌ندیمان پێنابه‌خشن .

من بڕوام وایه‌ ...

که‌ ئه‌و که‌سانه‌ی که پتر له هه‌موانم خۆش ده‌وێن ، زۆر زووترم لێ

ئه‌ستێندرێنه‌وه‌.

من بڕوام وایه‌ ...

شادمانترین که‌س ئه‌وه‌ نیه‌ که باشترین شته‌کانی هه‌یه‌ ، به‌ڵکوو که‌سێکه

که له شته‌کان به باشترین شێوه‌ که‌ڵک وه‌رده‌گرێ .
بێ تۆ

 

به‌ گوێچکه‌مدا ده‌چرپێنی :

به‌جێت دێڵم ...

ئه‌وسا ته‌مێ له‌به‌رپێمدا

ڕاده‌خه‌یت و

بێده‌نگ ده‌ڕۆی

باش ده‌زانی

تا شوێنه‌واری عه‌شقت مابێ

هیچ ڕێگایه‌ک

نامگرێته‌ خۆی
ئاشکراترین هێمای به‌ که‌م زانینی مرۆڤ ئه‌وه‌یه‌ که‌ که‌سێک هه‌مووانی

 وه‌کوو که‌ره‌سه‌یه‌ک بۆ گه‌یشتن به‌ ئامانجه‌کانی خۆی بێته‌ به‌ر چاو یاخۆ له

‌ بنه‌ڕه‌تدا هه‌مووان به‌ هیچ بزانێ.

 نیچه
ه یادی یاری کوچ کردوو

 

یاره‌ ژیکه‌ڵانه‌که‌م !
گوڵم !
به‌ هه‌ر نیگایێ، مه‌وجی چاوه‌ مه‌سته کانت،
ده‌چێته‌ ناو دڵم !
هه‌ر به‌ گوێی دڵم !
گوێ ده‌گرمه‌ گرفه‌ گرفی شیعره‌ ئاگرینه‌که‌ت.
شیعره‌ ڕێک و پێکه‌که‌ی
به‌ تاو و تینه‌که‌ت !
هه‌ر به‌ چاوی دڵ ده‌ڕوانمه‌ دیمه‌نی ئه‌وینه‌که‌ت !
تۆ ! ئه‌وینمی ...
ڕێک و پێک ترینه‌ شیعری ئێسته‌ هه‌ڵنه‌به‌ستراوی ژینمی !
تۆ ! هه‌ڵۆی خه‌یاڵی هه‌ڵفڕینمی !
هه‌ر ده‌که‌ومه‌ سه‌ر هه‌وا، به‌ هه‌ڵفڕینه‌که‌ت !
به‌ جازیبه‌ی ڕه‌وه‌ندی تێپه‌ڕینه‌که‌ت !
به‌ شیعری باڵی چه‌نده‌ ڕه‌نگی تاوسی خه‌یاڵ
بو‌ خوێندنه‌وه‌ی سروودی مه‌رگی کۆرپه‌ نازه‌نینه‌که‌ت ،
مه‌رگی کۆرپه‌ نازه‌نینه‌که‌ت
لاده‌ لاده‌ لاده‌ لا ده‌له‌چکه‌ ته‌سکه‌ که‌سکه‌که‌ت !

خۆشه‌ویسته‌که‌م !
عه‌زیزه‌که‌م ! گه‌زیزه‌که‌م !
تاقه‌ ڕۆڵه‌ جوانه‌مه‌رگه‌که‌ی به‌هاری کورت !
ڕۆڵه‌ خۆشه‌ویسته‌که‌ی ته‌لان و کێو و چه‌م !
تۆ ! هه‌زرا ئایه‌تی، له‌ کانیاوی پڕ له‌ ئاو و خیزه‌که‌م !
له‌ کاتی تونییایه‌تی،
له چه‌شنی بیری به‌رزه‌فر، بێ سنوور و بێ نیهایه‌تی،
تۆ ! قیامه‌تی !
دڵستێن و دڵڕفێن و خه‌و ڕه‌وێنمی !
تۆ ! ته‌واونوێنی عه‌شقی پاک و خه‌م ڕه‌وێنمی !
تۆ ! په‌ل و نه‌مام ڕاوه‌شێنی باخی باده‌ هێنمی !
تێکه‌ڵاوی گوشت و پێست و ئێسک و خوێنمی !
خوێنی خوێنه‌که‌م !
هیچ وه‌بیرته‌ ئه‌وده‌مه‌ی
که‌ که‌وتمه‌ جه‌غزی که‌سکه‌ که‌سکی چاوه‌ مه‌سته‌ که‌سکه‌کانی
پڕ له‌ سیحر و جوانی تۆ ؟
بوومه‌ مه‌ستی مه‌ست و سێحری سێحری چاوه‌ مه‌سته‌کانی تۆ ؟
ده‌ستی خۆم بڕی به‌ به‌ژنی باڵی شیعری ئاڵی ته‌م نیشانی تۆ.
بۆیه‌ کورته‌ ده‌ستی ئه‌من و
خوێن ده‌بارێ هه‌ر له‌ هه‌وری عاسمانی تۆ.
جوانه‌ بووکه‌که‌ !
هه‌ر هه‌نووکه‌ ده‌م هه‌وێ
که‌ بێمه‌ جێی ژوانی تۆ.
مه‌رگی کۆرپه‌ نازه‌نینه‌که‌ت
لاده‌ لاده‌ لاده‌ لا ده‌له‌چکه‌ ته‌سکه‌ که‌سکه‌که‌ت !

ها... ترووسکه‌که‌م
جامی دڵ پڕی شه‌ڕابی شه‌وقی شیعری شه‌و شه‌وه‌
به‌و نیگایه‌ پاکه‌ مه‌نده‌یه‌ت
وه‌سوه‌سه‌ی دڵی پڕم هه‌لا هه‌لاکه‌، ببیه‌ شیعره‌که‌م !
ببیه‌ شیعره‌که‌م
تاکه‌ ڕۆشنایی خاته‌ هه‌وری دڵ برووسکه‌که‌ت.
تا ڕه‌ها بی گوڵپه‌ڕی خه‌یاڵی ناسکی
تاسکه‌ تاسکی
ئاسکی باسکی  بسکه‌که‌ت.
لاده‌ لاده‌ لاده‌ لاده ‌له‌چکه‌ ته‌سکه‌ که‌سکه‌که‌ت شه و ته رینه که م
(ڕووبار)                                       

                                                                                                                                                        ئه‌كره‌م حه‌سه‌نزاده(سه‌رياس)

ڕووبارێك هات

                        تابه‌به‌رزي بسه‌لمێنێ

له باوه شی نزمی ڕۆيين

                             زۆر به‌رزتره‌ !

                            هه‌تا وستان له‌سه‌ر به‌رزی

هات تاوستان بشڵه‌قێنێ

               ده‌ستی چياوماسی وگوێ ئاو

له‌ده‌ست يه‌ك نێ

             هات تا ئه‌وين

                      به گويی چيا بچرپێنێ

ماچ له‌دوای ماچ

       تێری بكا گوێ ئاوه‌كه‌ی

                                         تامه‌زرۆیی

به ڕۆيشتن وستان بكوژێت

            بێده‌نگيه‌كان شه‌پۆل شه‌پۆل بخنكێنێ

فێرگه‌دانێ

فێرگه‌يه‌كی

        خۆبه‌خت كردن

له‌ پێناوی داروبه‌ردا

                         هه‌ناسه‌دان

                                  تاكوومردن

هات تا ماسيه‌سوره‌ی بچووك ببا به‌ره‌و  ناخی زه‌ريا

                            ئيقيانووسی شيشه‌كانيش بخنكێنێ !!

ده‌ستی هه‌رچی ئاوی خوايه  

               له‌ده‌ست يه‌ك نێ
چرۆی غەزەل

 

دوو لێوی پڕ لە حەسرەتم بەدەم بریسک و ژانەوە
دەیان کەڕەت هەنیسک ئەدا بە دەس خەمی ژیانەوه

‌


گەڵا گەڵایی شێعری گەش بە زەردی کەوته سەر زەوی
بە هەستی ناسکت دەمێ، غەزەل بڵێ پیانەوە

 


لە شۆرەکاتی شێعری من چرۆیە هاته پێکەنین
بە عیشوە هاته سەیری باخ، بە دەم بزەی بەیانەوە

 


بە بۆ و بەرامی یادی تۆ کە دێته باخی دڵمەوە
دەپشکوێ چرۆی غەزەل بە ڕەنگ و بۆی ژنانەوە

 


ئومێدی هەڵفڕین ئەکا لە داوی مێحنەتی ژیان
پەپوولە دڵشکاوەکە لەنێو دڵی «نیان»ەوە


خۆشیمی برد و ڕۆیی ئه‌و نازه‌نینه شێته
نه‌ی هێشت بڵێم وه‌نێره كۆرپه‌ی دڵم كه پێته
سه‌رخۆشه ناشێ هیوام هه‌بێ بۆ چاوه‌دێری
دڵم بوو چۆن ببوورێم هاسان له‌ خێر و بێری
چۆنی وه‌دوو كه‌وم چۆن دڵیشمی لێ وه‌سێنم
سه‌رخۆش چلۆن وه‌هه‌ست و سه‌رهۆشی چۆن وه‌هێنم
له‌ داوی شێته كه‌وتووم گه‌رداوه ژینی ئێمه
هات و هه‌ژانی، شێوا كه ڕۆیی، ئه‌م هه‌رێمه
نابینێ هێوریی قه‌ت له‌ پاشی كۆچ و ڕه‌ویان
ژین و ئه‌وینی من بوون، خۆی ئه‌م، دڵم بوو ئه‌ویان
شێعرم له‌ سیحری چاوی ته‌ژی ده‌نایه‌ ده‌م با
وه‌ك لێوی ئاڵی ئه‌و گه‌ر خه‌یاڵی ئێمه جه‌م با
ده‌بۆوه ڕوون هه‌ناوی به كۆپله‌یه‌ك هه‌تاوی
شێتی ده‌گۆڕی هاسان به ژیری وه‌ك هه‌ساوی
ۆپه‌ڵێكی خۆشه‌ویستی ''
هێشتا خه‌ون ده‌نووسمه‌وه
هێشتا له‌ شه‌قامی "ئه‌وین" دام
كه‌ ده‌وری گۆڕه‌پانی زستان ده‌داته‌وه
بۆ فواره‌یه‌ك
كه‌ف و كوڵی منی پێ دامركێنێ
ده‌فته‌ره‌كه‌م ده‌ته‌كێنم
دێر به‌ دێری ڕچه‌ ده‌شكێنم
تۆپه‌ڵێكت له خۆشه‌ویستی تێده‌گرم
ده‌خزێیه ژێر فواره‌یه‌ك
چاوم لێ ده‌نووقێنی
خه‌ونێكی ترم بۆ نووسینه‌وه پێ داده‌گیرسێنی!.
بۆ كۆچی دوایی شێركۆ بێكه‌س
به‌‌ژنی شێعرت دووكه‌ڵی بێشه‌ی خه‌مه
چه‌ن شه‌كاوه‌ت پێبوو تۆ ئه‌و په‌رچه‌مه‌
بـانگی ئــازارو پــه‌ژاره‌ی ئێمه‌ بــووی
زایه‌ڵه‌ی ده‌ربه‌نده ڕۆڕۆ و هه‌م هه‌مه‌
شاده‌ماری هــه‌ستی ئــه‌شكه‌وت و شه‌قام
چه‌ن گه‌رم ئاژۆ بوو نه‌بزی زه‌مـزه‌مـه
تا خـودای پێوا بوو شــۆڕابــه‌ی بـرین
بێ نموو بوو دیجله‌ هه‌مبه‌ر ئه‌و چه‌مه‌
سه‌نگه‌ری شێعرت به‌ پێنووس گرتبوو
فت به‌ تیرێژی وشه‌ت بوو شــه‌مشه‌مـه
سان و سوڵتانی قه‌سیده‌ و ڕازه‌ بووی
لێت ئــه‌كاڵاوه‌ مــلـ‌ـه‌ی ئه‌م ســـه‌رده‌مــه
بژ نــه‌كه‌ی پــرچی بــه‌جێ ماوی شێعر
هه‌ر بـه‌ په‌نجه‌ی تۆوه وا خاترجـه‌مـه‌
نابێ ئه‌‌ڵماسه‌ی له‌ سـه‌ر هــه‌ڵنیشتبێ
شه‌خته لێیدابێ له‌ ڕووی وا پڕ ته‌مـه‌
كــۆچی تۆ یانی كـه‌ كـه‌روێشكـه‌ی شێعر
شــل بـبێ لاچـێ شـه‌پــۆلـی، ئـه‌ستـه‌مـه
یانی بێن پیت و وشـه‌و ڕسته‌و بـه‌پــۆل
خۆ له‌ شین بگرن له‌سـه‌ر ئـه‌م ماتـه‌مـه
كۆستی كه‌وتووی ده‌فته‌رو پێنووس و هه‌ست
شێركۆ من بێ جێ په‌ژاره‌ی لـووتكه‌مــه
خودا نه‌کا که‌ تۆ بی وه‌کی ئێستا که‌ من هه‌م
خۆرت بگاته‌ به‌رده‌م که‌چی ونی بکا ته‌م
داڵغه‌ت ببێته‌ پیشه‌ و هۆشت بکا په‌رێشان
هه‌رچی هه‌بێ له‌ ماته‌م له‌ ناخی تۆ ببێ جه‌م
وه‌ک ڕاپه‌ڕیوی سه‌رخه‌و خێوت له‌ خه‌و خزیبێ
هاوار بکه‌ی نه‌گا قه‌ت نووزه‌ت به‌که‌س به‌ ئه‌سته‌م
چه‌ن چرکه‌ یاخۆ چه‌ن ساڵ نه‌زانی چه‌نده‌ ماوی
له‌ نێو نه‌مان و مانا به‌ کێ بڵێی که‌ خه‌سته‌م
خودا نه‌کا که‌ تۆ بی وه‌کی ئێستا که‌ من هه‌م
بزر ببێ له‌ لێوت زه‌رده‌ت له‌ ترسی ماته‌م
نه‌نیشێ بازی به‌ختت له‌ گش ته‌مه‌نتا جارێ
به‌ تاسه‌وه‌ی بدووری چاوت له‌ ڕێگه‌ هه‌ر ژه‌م
خودا نه‌کا که‌ تۆ بی وه‌کی ئێستا که‌ من هه‌م
عه‌شقت نه‌گاته‌ به‌رهه‌م خه‌مت ببێته‌ وه‌رهه‌م
خودا بکا که‌ وه‌ک خۆت زوو زوو بگه‌ی به‌ شادی
نه‌وه‌ک به‌ چه‌شنی سۆران بچێژی خۆشی که‌م که‌م
شه‌وانی ژان
شێعر زامی دا به‌ کۆڵیا
تا خاک که‌مێک ئۆقره‌ بگرێ
له‌و ساوه‌ زام بۆ شێعر بۆته‌ بڕبڕه‌
ئیتر شێعر پشتی ئێشێ
کۆڵنج ئه‌کا
هه‌ڵی گڵۆفی هێڵنج ئه‌دا
زووخاوی ڕه‌ش ئه‌ڕشێته‌وه‌
خه‌می شێعر نابڕێته‌وه‌
شه‌وانی ژان چیرۆک زامی به‌گیر هێنا
حه‌قایه‌تی بۆ وه‌خوێنێ
تا خاک ده‌مێک ده‌ستێک به‌ خۆیدا بهێنێ
له‌وساوه‌ زام
بۆ چیرۆک بۆته‌ پاڵه‌وان
بۆ یادمانەی خۆشەویستی و والەنتاین
 
بەژنی ئەم شێعرە وەکوو خۆت وەرە ڕاژێنە کچێ
وەرە لارە و لــەرە بــەم کـێشەوە ڕاهـێنە کچێ
دەنگ و ڕەنگێکی تری پێدەوێ  ئەم  بڕگە ژیان
وەرە شیوازی کە بـەم فـۆڕمـەوە داهێنە کچێ
لە نهێنی کـەسەرت خـوازە کە دێنێ غـەزەلم
بسکی ئـەو ڕازە بە سەر خوازەوە دابێنە کچێ
وشە بـەو شێوە کە داگیرسێ  بە دوو لێوی گڕت
بـەفری بێدەنگی لە  سەر زووکە وەتاوێنە کچێ
وەرە ئـاهەنگی وەدەر کـەوتنی تـــۆ پێیەتی جـا
گـەشە بـۆ ژین وەرە ئـەم ژینە وەلاوێنە کچێ
وەرە بـا دیمەنی ئـەم دێڕە وەڕازێ وەکـوو تـۆ
مەکە ئاڵـۆزی غــەزەل دانێ بـە ئـــاوێنە کچێ
چەنە سۆران خەنی  بەو تاوە  لە بەر شێعری بەناز
وەرە بیگێڕەوە ئــەم وێـــنە بـــە شـاوێـنە کچێ
تیشکاوێژ
جیهانی خه‌ون و خولیا


هێماکانی هاوار
هێماکانی هاوار
خوێندنەوەیەک بۆ شێعری شوعلە بێگزادە
سۆران حوسێنی – بانە 17/11/1391
ژیان لە گۆڕێیە، بە ڕەوتی هەندێ جار شل و سەردەمێکیشە زۆر بە خێرایی لە هەموو بوارە جۆراوجۆرەکاندا لە ئاڵوگۆڕدایە. خۆی ئەم ئاڵ و گۆڕییەی ژیانە کە حوکمی گۆڕان بە سەر زەین و هەست و نەستی شاعیرانیشدا دەدات و شیوازو ڕواڵەتی ئەدەبی یان بە زمانێکی تر فۆڕمیان پێدەگۆڕێ. گۆڕان لە زۆربەی پانتاوەکانی ئەدەبدا ئەزموون دەکرێت و وەچەی یەک بە دوای یەک بە بەهرەی جیاوازەوە بێگومان خۆیان دەو دنیایەیدا تاقی دەکەنەوە. بەڵام تاقیکردنەوەکان دەرەنجامی چون یەکیان لێ ناکەوێتەوە. چونکە پێوەندی دەق و ژیان، سایکۆلۆژی، بارودۆخی ئیقلیمی، چینایەتی، ڕەگەزی و فەرهەنگی بەردەوامە و شوێنەواری ئەم جیاوازیانەش بە سەر ئاسۆگەی داهێنانەوە هەیەو دەمێنێ و بەردەوام نرخ و بایەخی تایبەت بە خۆی دەبێت. هەر کەس بە پێوەری هەستی خۆی ئەزموونگەلی جیاواز لە نەستی خۆی دەخزێنێ و بەو پێیەش تێگەیشتنی لە کەش و هەوای ژینگە و مێژوو و کات و سات و سەردەمی خۆی دەبێت و بە ڕادەی دەسەڵاتی دەربڕینیشی لە بەرهەمەکانیدا ڕەنگ و بۆنی جیاواز بە خۆوە دەبینێ .
ئەو شێعرانەی کە لێرە و بۆ ئەم کۆڕەی خانمی بێگزادە لە بەر دەستن بەو جیاوازیانەی کە لە سەرەوە هاتنە بەرباس؛ دەشێت خوێندنەوەی هەمەچەشنیان بۆ بکرێت و لە ڕوانگەگەلی جیاوازەوە بدرێنە بەر شیکردنەوە و لێدوان. هەر کەس دەتوانێ بە یەکێک لەو پێوەرانەوە دەق بدوێنێ و لە ڕوانگەی مێژوویی و ئابووری و ڕەگەزایەتی و هتد بچێتە ناو ئاقاری ئەم دەقانەو لە گێڕانەوەو خوێندنەوەی دەقدا هاوڕییان بکات و شێکردنەوە و تۆژینەوەی جیاوازییان بۆ بە ئەنجام بگەیەنێت. یان بە جۆرێکی سەربەخۆتر و ڕەها و ئازاد لە هەر چەشنە پێوەرێکی ئەوتۆو بە دوور لە کارتێکردنێکی تیۆریانەی دەرەوەی دەق لە گەڵ خودی دەق ڕووبەڕوو ببێتەوە. بە دوای دۆزینەوەی جوانییەکانی شێعرەوە بێت و لێکدانەوەی جوانیناسانەیان ئاراستەکا وڕێگەی خوێنەر بۆ چێژێکی ڕەهای  پێش زەمینە زەینیەکان  خۆش بکات.
ئەم خوێندنەوە هەوڵی داوە بە شێوەیەکی ڕاستەوخۆ لە گەڵ دەق ڕووبەڕوو ببێتەوە و جارنەجارێکیش گۆشەنیگایەک بداتە ئەو چەمکە سەرەکیانەی کە شاعیری ناچار بەوە کردوە کە وەک نوێنەرێک مامەڵەیان بۆ ئاخاوتن و تەعبیر لێکردن لە گەڵ بکات.
بۆ وێنە کاتێک تۆ لە گەڵ ئەم دێڕە ڕووبەڕوو دەبیتەوە:
'' قه‌ڵه‌مێكي سه‌رگه‌ردان و
لاپه‌ڕه‌يه‌كي په‌رێشان
له په‌سيوي ديوارێكا
به گازه‌وه ئه‌تلانه‌وه ...
ئه‌ميان ده‌يگوت
هي شاعيرێكي قه‌ره‌جم
وني كردووم نايدۆزمه‌وه
ئه‌ويان ده‌ڵێ
من به‌شێكم له جاڕنامه‌ي خولياي ژنان
بيرچوومه‌وه و زور له مێژه
نه خوێنه‌رێ ماچم ئه‌كا و
نه رێبوارێ هه‌ڵم ئه‌كا.
 
ئیتر ناتوانی بیر لە ڕەگەزی مێ و بە تریبوون بوونی ئەم شێعرە بۆ بیرۆکەی چینایەتییەکی ئامانجدار نەکەیتەوە و گازی ئەم شێعرە کە لە زمانی لاپەڕەیەکی پەرێشانەوە وەک شێعرەکە دەڵێت نەبیستی؛ بەڵام دەکرێت زۆرئاسایی لە دێڕبەدێڕی ئەم شێعرانەوە هاواری حەسرەتێکی قووڵ لە یەخسیربوونی دەنگ وقووڵترین هەناسەی شەو بەرامبەر بە کازیوە ببیسی و ئاسایی تریش بە دوای شتێک بکەوین بۆ گوتن:
'' شتێک بڵی
بە س
تە نیایت بئا ڵینە ئە و کتیبەی
بە ماچێکی چا وە کانت
پیفە کانت حە شار ئە دا
_دە نگ یە خسیرە
بێ با بە رە نگ بدوین گوڵی
ھاتم !
ئە و کاتانەی شە و
قوڵترین ھە ناسەی
بە رامبە ر بھ کاز ێوە دە کیشا
ئە و نا وقە سیم خار دار بون
گشت رە نگە کانم لی جێما
 
ئەو کاتانەی کە بەدوای ئیماژەکانی شێعرەوە دوای دەق دەکەوین و لە گەڵ خۆی  دەمانبات چیژی شێعر لە ئیماژەوە چاوەڕوانی دەکەینو هێما دەخوێنینەوە:
'' ھێما
کە تۆ ھێڵی سوورو
من سنوو ریکی دە ستە مۆ
چاوە ڕی چیت
کە منت دی
سە رت داخھ و بە لێواری
جو غرافیای جە برابڕۆ''
 
کەچی هەر لێرەدا خودی شاعیر پەلکێشی جوگرافیایەکمان دەکات کە بە جەبری خۆی لێوارێکی گرتووە و هێڵێکی سوورمان پێ دەناسێنێ کە شاعیر دەیەوێت بە سنوورێکی دەستەمۆدا بە بێ چاوەڕوانی بەرەو توغیانی هان بدات و بێ گوێ دان بە هیچ و بێ چاوەڕوانی دیکە سەرداخاو سنوور ببەزێنێ.
ئیدی لێرە ئەوە شاعیرە کە چێژت پێ دەگۆڕێتەوە بە ئەندێشەیەکی یاخی لە جوگڕافیایەکی سنووردار کە نە شاعیر پێی ڕازیە نە حەزدەکا بە ڕازی بوونی خوێنەر پێێ. ئەمەش ئاساییە بۆ شاعیرێک کە لە ئێستادا گیرۆدەی دیوارە کە جەردەی هەناسەکانیەتی و عەشق. مەخابن کە شیشە شەپۆل نادا و ناتوانێ ببێتە گەمی یەک کە بە دەم هەناسەی ڕزگارکەرەوە بڕوات و بە ژوورەکەیدا هەڵواسرێت. ئەوەش لە سایەی ئەفسوونێکا کە بەقەڵەمی لێوڕەنگ ڕووبەڕووی دەکاتەوە و لە بەر ڕێژنەی نیگادا بە دەریای دەکات:
'' چركه‌يه‌ك پێي هه‌ڵنه‌كه‌وت
ئامێزت
به ژووره‌كه‌مدا هه‌ڵواسم
ئێسته ديوار
جرده‌ي هه‌ناسه مه‌ و
عه‌شقه
به قه‌ڵه‌مي لێو ره‌نگ
با پڕي پڕ ئه‌فسوونت كه‌م
له به‌ر رێژنه‌ي نيگا به ده‌ريات كه‌م
مه‌خابن
شه‌پۆل نادا شيشه
گه‌مييه‌ك بم
هه‌ناسه‌ت بمبا و
به ژووره‌كه‌تدا هه‌ڵواسرێم
هێماو ئاماژەکانی ئەم شێعرە لە دیوار و جەردە، قەڵەمی ئەفسوون و حەسرەتی نەبوونی شەپۆلی شیشە و گەمی بۆ ڕۆیشتنێک بە دەم هەناسەوە تا هەڵواسرانی بە ژوورەکەیدا گوزارشتی زمانێکی شاعیرانەیە؛ بەڵام ئەوەی کە لێرە هەندێک بەرجەستە دەبێتەوە دەروویەکی واتاییە کە دەکەوێتە بەینی دێڕە شێعرییەکانەوە کە پەرێشانی ڕووبەڕووی زەینی خوێنەر دەکەن کە بە ئەستەم بتوانێت سەردەرکا و لەو مەودایانەدا پێوەندی واتایی بدۆزێتەوە:
'' به قه‌ڵه‌مي لێو ره‌نگ
با پڕي پڕ ئه‌فسوونت كه‌م
له به‌ر رێژنه‌ي نيگا به ده‌ريات كه‌م''
لێرە ئەڵێی کۆپلەیەک ونە بۆ ئەوەی ئیپیزۆدێکی دیکە بێت لە داڕشتنیی گشتی دا، سەرەنجامیش کەم دەسەڵاتی واتایی خۆی وەها بەرجەستە و زەق دەکاتەوە کە تۆکمەیی فۆڕمی ئەم شێعرە دەخاتە بەر پرسیار. بێگومان کاتێک ئەتوانین داڕشتنێکی پتەو لە شێعرێکدا هەست پێ بکەین کە لە ڕووی ئەندێشەو زمان و دەربڕێنەوە پوختەیی ببینین. هەر کاتێ توخمێک لە توخمە سەرەکیەکانی شێعر بەرەو لاوازی بچێت ئەوا شوێن و کاریگەری خۆی لە سەر توخم و لایەنەکانی دیکەش بە تایبەت داڕشتنی سەرەکی و فۆڕمی بنەڕەتی شێعرەکە بە جێ دەهێڵێ.
شاعیری ئەم شێعرانە خەریکی دەربڕینی سەردەمە و ڕاستیەکانی سەردەمی کردۆتە ماجوومی زمانی و هەوێنی تەعبیرە تایبەتیەکانی، ئەگەرچی ڕاستیەکان خۆیان لە تێپەڕینی بە پەلەدان و بە زوویی قۆناغێکی تر دەگاتێ کە چیدی ئەم تەعبیرە کاتیانە بەرگەی بەردەوامی و مانەوە لە داهاتوودا ناگرن. شاعیر دەبێ دەسەڵاتێکی هێند فراوان لە خۆی بنوێنێ کە هاوکات لە گەڵ ڕۆشنگەری بۆ ئێستا بشتوانێت دەلاقەی پرسیارگەلی جیدی ئەوتۆ بکاتەوە کە دەنگی ڕاستەقینەی ڕیوایەتی تایبەتی ئەو بۆ ئێستا و داهاتووش بن. چەند لەم بوارەدا دەسەڵات لە خۆی پیشان بدات، ئەوا بەو ڕادەیەش پێ شوێنی خۆی لە مەڵبەندی داهێنا ندا بە جێ دەهێڵێ:
'' بڵێی هه‌بێ
فواره‌ييه‌ك
له رواڵه‌تت ئاوريشمي تر
چاوه‌ڕوانيم...
به شه‌رمني ديوارتانا
له‌تر ئه‌دات
هێند تامه‌زرؤم مني گه‌ڵا
مه‌ودا
خةزاني په‌نجه‌ره
ده‌ستم ناگاته ئه‌و ديو
چ حه‌سره‌تێكه دره‌ختي باڵا ''
شاعیر زۆر ژیرانە دەڕوانێتە فوارەی ڕواڵەتی ئاوریشمی و چاوەڕوانی بە شەرمنی دیوارتانا و لەتری چاوەڕوانی و تامەزرۆیی منی گەڵا و خەزانی پەنجەرە، بەڵام ئیتر بۆ دەربڕینی ئەودیو دەستی ناگا و ناکامە و تووشی حەسرەت. ئیتر لێرە کێشی تەعبیر کەم دێنێ و بڕستی تەئویلی شاعیرانە بۆ ئەودیوی پەنجەرە نەکامڵە.
بە بڕوای من ئالێرەدا کەم ئینسافییە ئەگەر ئاوڕێک نەدەینەوە سەر ئەو جوگرافیایەی کە ناهێڵێ شاعیرێکی ژن سنوورەکانی تێدا ببەزێنێ و بە حەسرەتەوە ژن لە پشتی پەنجەرەو شووشە و دیوارەکانەوە لە خۆیدا حەشار ئەدات. جوگڕافیایەک کە دەبێتە جەردەی هەناسە و عەشقی.
ئەم ئاوڕە مێژوویی و جوغرافیاییانە پێمان دەڵین کە بەڕاستی باڵای حەسرەتی ڕەگەزی مێ لە باڵای جاڕنامەکانی مافی ئەوان درێژترە و ئەم شاعیرە و هەموو شاعیرەکانی دیکەش بە نائومێدیەوە لەم بێ دەسەڵاتیە دەدوێن و هەڵوەدای ئەو خەونە بێ تەعبیرانەن و بەردەوام خۆیان و ئەو دۆخەی کە دەستەو ئێخەیان بووە دەنووسنەوە. پێ دەچێ خاتوو شوعلە بێگ زادە لە قەدەر خۆی خاوەنی دەربڕینێکی شاعیرانەی ئاستێکی باشە و تەئویل و تەعبیرەکانی لە خەون و خولیاکانی بە زمانێکی شاعیرانەیە بەڵام ئەو کاتەی کە داڕشتن دەبێ بگاتە کەماڵ، هەم لە لێکدانەوەی شاعیرانەدا تووشی قەیران دەبێ و هەم لە بە دەستەوەدانی فۆڕمێکی  تۆکمەدا دەمێنێتەوە، مانەوەیەک کە وەک تەعبیر لە ئەندێشەیەکی قەیراناوی دەکات بەو ڕادەیەش لە دەسەڵاتی زمانیدا ڕووبەڕوی ئاستەنگیە. بەڵام تا شاعیرێک هەستی کا، ناونیشان بە جێ دەهێڵێ بۆی:
'' تا شاعيرێك هه‌ستم كا
په‌نجه‌م
له جه‌مسه‌ري رێگاكان گرێ داوه
ناونيشانم!
له جنسي گه‌ڵا حه‌ريرين و پاييز شێوه
ترپه‌ي دڵي به كۆچي ئێواره‌دا رژاوه
زه‌رد و زه‌بوون
باڵاي خه‌ونێكم بێ ته‌عبير
ده‌ لێم گه‌ڕێ
ئه‌و سه‌فه‌ره هه‌ڵناگيرێ''
 ئەوەی کە شوعلە بێگزادە خۆیشی هاواری دەکات جیاوازییە:
'' جياوازي
: دره‌نگم
پێم ناوه‌ته لێواري داچوون
له نيگا پاييزه‌ ڕه‌نگه‌كه‌ت ئه‌چێ
تامه‌زروويم
ـ كه ده‌تۆرێن نيگاكانت
شێوه‌يه‌كي ترن له جواني
كه خۆر تۆرا
ره‌نگ ده‌گۆڕێ، سامناك ده‌بێ
ديمه‌ني شاخ.''
جیاوازییەک لە هەموو بوارەکانی ماف، ئەندێشە،زمانو تەنانەت تەعبیراتی شاعیرانەدا هەست پێ دەکرێت. جیاوازییەکی پاییزی و سامناک وەک دیمەنی شاخ!!.

جیهانی خه‌ون و خولیا


هه‌ژان و هه‌ڵوێسته‌ی شاعیرانه
هه‌ژان و هه‌ڵوێسته‌ی شاعیرانه
سۆران حوسێنی – بانه – 20/10/1391
(بۆ کۆڕی تایبەت بە کاک هەژان بابامیری)
ئه‌گه‌ر ڕه‌خنه‌ی ئه‌ده‌بی‌ بریتی بێ له‌ هێزی داهێنه‌رانه‌ له‌ پێناو داهێنانی پرسیار كردن، هه‌ڵدانه‌وه‌و پێناسه‌كردنه‌وه‌ی ڕاستیه‌كانی ناو به‌رهه‌مێكی ئه‌ده‌بی، ئه‌وا ڕه‌خنه‌گر كه‌سێكه‌ كه‌ توانایی و هێزی تێگه‌یشتنی به‌رهه‌می ئه‌ده‌بی و گه‌ڵاڵه‌ی پرسیار كردنی سه‌باره‌ت به‌و به‌رهه‌مه تێدابێ و یه‌كه‌م هه‌نگاویش ئه‌و ده‌مه‌یه‌ كه‌ ڕه‌خنه‌گر وزه‌ی داهێنه‌رانه‌ی ئازاد كراوی ناو ده‌ق بدۆزێته‌وه‌ و دوایه‌ش بۆ په‌ره‌پێدانی ڕوون كردنه‌وه‌، بزووتنێكی نوێ له‌ ده‌قی ئه‌ده‌بیدا ده‌ست پێ بكات. له‌م سۆنگه‌وه‌ ئه‌م وتار‌ه ده‌یهه‌وێ چه‌ند شێعری هه‌ژان بابامیری له‌ كلاسیك و نوێ بداته به‌ر باس و به‌ یارمه‌تی ئه‌و پێناسه‌ی كه‌ له‌ شێعره‌كان وەده‌ست ده‌كه‌وێ پرسیارگه‌لێك و چه‌ند تێبینی ئاراسته‌ی به‌رهه‌مه‌كان بكات و له‌ ئاكامیشدا له‌ گه‌ڵ خوێندنه‌وه‌ی به‌رهه‌مه‌كان، ئاوه‌ڕۆی ئه‌ندێشه‌ی هه‌ژان بدۆزێته‌وه‌ و ئه‌زموونی هه‌ژان بۆ ژیان و ئه‌زموون كردنی شاعیرانه و گواستنه‌وه‌ی ئه‌و ئه‌زموونانه‌ بۆ به‌رده‌نگ و به‌ره‌ی پاش خۆی تاوو توێ بكات.
هه‌روه‌ك له‌ زۆربه‌ی به‌رهه‌مه‌كانی سه‌رده‌مدا ده‌یبینین ته‌نیا ده‌ربڕینی ئه‌و ڕاستییانه‌ی له‌ گۆڕێن، بوونه به‌هـ‌ره‌ی ناو داهێنانه‌كانی ئه‌ده‌بی و ئیتر خه‌به‌رێك له شیكاری و ته‌عبیر و ته‌ئویلی تایبه‌تی و ڕوانگه‌یه‌كی نوێ و سه‌ربه‌خۆی شاعیرانه‌ نیه و ئه‌م ڕه‌وته فه‌زای شێعریی جیل و نه‌وه‌ی سه‌رده‌می بۆ خۆی ته‌رخان كردووه. ئه‌گه‌ر بمانه‌وێ نموونه‌ بۆ ئه‌م مه‌به‌سته له‌و به‌رهه‌مانه بێنینه‌وه بێ خۆ ماندوو كردن له ده‌فته‌ری زۆربه‌ی شاعیرانی ئێستاو ڕابردووشدا نموونه‌مان به ده‌ست ده‌كه‌وێت ، به‌ڵام پاشی ئه‌وه‌ی ئه‌ده‌بیاتی ڕامیاری له‌ سه‌رده‌مانی شێعری كلاسیك و دوایه‌ش نوێ و له‌ نوێشدا، ڕێچكه‌ی ''ڕوانگه'' خۆی خسته گۆڕه‌پانی شێعره‌وه، ئیدی به‌شی هه‌ره‌ زۆری شاعیران ئه‌م تێڕوانین و دیده‌یان بۆ ده‌ربڕینی ئه‌ندێشه‌ی خۆیان هه‌ڵبژارد. سه‌رنجی كۆمه‌ڵایه‌تی داهێنه‌رانه ڕه‌نگ و بۆنی ڕامیاری گرته خۆی و ته‌نانه‌ت ئه‌زموونه‌كانی ژیانی تایبه‌تی شاعیران و جیهانی عاتیفی و عاشقانه‌شیان تێكه‌ڵ به‌م چه‌شنه ڕوانینه‌ كرد و ئه‌ده‌بێكی به‌رفراوان له‌م پانتاوه‌دا هاته‌ گۆڕێ كه‌ تا ئێستاش به‌ سه‌ر به‌رهه‌می زۆربه‌ی شاعیرانه‌وه ڕه‌نگ و بۆنی دیاره و فه‌زایه‌كی زاڵ و سواره‌. هه‌روه‌ك له‌م شێعره‌دا ده‌خوێنینه‌وه:
 ئێجگار نائارام و مانووم؛/ با سه‌ر بنێم به سینگته‌وه و/  تێر تێر بنووم/ كه هه‌ستمه‌وه ،بۆت باس ئـه‌كه‌م/ له سته‌مكاری ته‌قیانووس،/ له‌و  رەشه بایانـه‌ی هێنای،/ له‌و پۆستاڵانه‌ی به‌ریدانه سارای گوڵ!/ ***/  به داڵانی ترسا هاتووم / چی دارۆغه‌ی ئه‌م چاخه‌یه بۆم ئه‌گه‌ڕێن/ دڵم پڕه له‌و رازانه‌ی / له‌گه‌ڵ دڵه‌كوته‌دا جووتن؛/ په‌نام بده / با له‌ لای تۆ بیاندركێنم./ لێوڕێژم له چه‌خماخه‌ی ئاماژه و/ ته‌ته‌ڵه‌ی واژه و/ له هه‌مان كاتیشا/ كه‌روێشكه‌ و به‌رامه‌ و هاژه !/ ته‌ژی له راپۆرتی سه‌ر بڕینی / چوار و چل و هه‌زارەها هه‌زار چــــــــــــــرا !// من مرۆڤی سه‌ردەمی ئه‌شق و/بارووت و كامپیۆتێرم،/ له یه‌ك كاتا /شه‌ڕم ، ئاگربه‌سم ، خێــــــــــــــرم !                    
                                                                                                                          (شێعری ڕاز – هه‌ژان بابامیری)
ئه‌م به‌رهه‌ستی و سه‌رزیندووییه‌ی به‌م زمان و ڕوانگه‌وه شاعیر ئه‌كاته شاعیری سه‌رده‌م و قۆناغێكی دیار و ئاشكرای ناو مێژووی ده‌ڤه‌ره‌كه و وه‌ك نوێنه‌رێكی سه‌رده‌می خۆی گوزارشت له‌ داهێنان و بیر و خوڵقاندنی ده‌كات، به‌ڵام ئه‌وه‌ی هه‌ژان له شاعیرانی دیكه‌ی ده‌وروبه‌ری بۆ پله‌یه‌ك زیاتر هه‌ڵده‌كێشێ؛ زیاتره‌ له‌ زمانی پاراوی ڕامیاری  و داڕشتنی پته‌وی ده‌قه‌كانی و ئه‌ویش ته‌عبیری سه‌ربه‌خۆیانه‌ و ته‌ئویلی ژیرانه‌ی تایبه‌ت به خۆیه‌تی كه‌ ئه‌یكاته‌ سه‌رو گه‌ردنێك باڵاتر؛ هه‌روه‌ك ده‌ڵێ: ''بارستایێك له هه‌نیسك و شـــیعرم / ئه‌و به‌ردەنووسه نه‌نووسراوەم/ باس له كوشتاری حه‌رف ئه‌كه‌م !/  /   ***ته‌نیا له‌ چاوی تۆدا / ئارام ئه‌گرم؛/ چاوت میهرەبانترین شه‌وی گه‌ردوونه/ هیچ ئه‌هریمه‌نێ تیایدا زاوزێ ناكا!/ نه‌وەی سه‌دەكانی چل و په‌نجا/  بێ سه‌برانه چاوەڕوانن،/ گەر ئه‌م راسپاردانه‌یان پێ نه‌گات/ له چاوی تـۆوەی ئه‌زانن !/  ***/ شه‌ڵاڵی شه‌و پێت گه‌یشتووم/ له شه‌و سه‌رای چاوەكانتا/  بمشارەوە !/''(هه‌مان شێعر)
له‌ ڕاستیدا ئه‌م شاردنه‌وه‌ عه‌ینی ده‌ربڕینه و دركاندنی ئه‌و ته‌عبیره‌یه بۆ '' نه‌وه‌ی سه‌ده‌كانی چل و په‌نجا كه‌ بێ سه‌برانه چاوه‌ڕوانن''؛ چونكه ‌چاو نه‌ك شتی تێدا ناشاردرێته‌وه ، به‌ڵكوو به‌ زمانی بێ زمانی جوانترین ده‌ربڕینی تێدا ده‌قه‌ومێ. لێره‌دا پێم وایه نابه‌جێ نابێ كه  ئاماژه‌یه‌ك بده‌مه‌ قۆناغێ كه ئه‌م به‌رهه‌مه‌ و زۆربه‌ی به‌رهه‌مه‌كانی دیكه‌ی شاعیرانی هاوده‌‌وره‌ی هه‌ژانی بابامیری تێدا سه‌ر هه‌ڵده‌دات؛ كاتێ ده‌ربڕین ناچاره به‌م شێوه‌ ڕوو بدات و خودسانسۆڕییه‌ك و هه‌ندێ دووره‌ده‌ست بوونی زه‌ینی بۆ خوێنه‌ری تێدا ده‌بێته گرفت؛ ئه‌وه‌ به‌شێكی له‌ ئه‌ستۆی فه‌زای زاڵی سه‌رده‌مه و به‌شێكی دیكه‌شی ده‌مێنێته‌وه بۆ هێزی ده‌ربڕینی شاعیرانه و ده‌كه‌وێته ئه‌ستۆی شاعیر كه به بڕوای من هه‌ژان له‌م به‌شه‌دا به‌ ده‌سه‌ڵاته‌وه هاتۆته گۆ. ئه‌وه‌شمان له بیر نه‌چێت كه قۆناغ و گۆڕانی قۆناغه‌كانی كۆمه‌ڵایه‌تی شوێن و كاریگه‌رییان له‌ سه‌ر به‌رهه‌می ئه‌ده‌بی زیاتره له شوێنه‌واری به‌رهه‌می  ئه‌ده‌بی بۆ گۆڕینی قۆناغێکی كۆمه‌ڵگه. هه‌روه‌ك له‌م شێعره كلاسیكه‌شدا (شەڕ) شوێنه‌واری قۆناغ و بڕگه‌ی مێژوویی كۆمه‌ڵگه‌مان به ئاشكرا بۆ ده‌رده‌كه‌وێ و شاعیر ڕوانینی عاشقانه‌شی دوور نه‌خستۆته‌وه له سه‌رده‌م، ته‌نانه‌ت به‌رامبه‌ر به جوانێك كه هه‌وێنی هه‌ژانی شاریشه نه‌ك هه‌ر شاعیر:
'' شــــــــــار مه‌شـــــێوێنه بڕۆ مـاڵـه‌وه
شــه‌ڕ مه‌خه نێو كۆڕی كوڕ و كاڵه‌وه
چـه‌شـنـی هـه‌ڵـۆ رایده‌پێچن نه‌چیــــــر
چـاو و بـرۆی تـیـــــژ به سه‌ر خاڵه‌وه''
تا ده‌گاته‌ كۆتایی شێعره‌كه و ده‌ڵێ :
'' شــار ئـه‌مـه‌یـێ تـۆ نـه‌بی،نا،پاشـگه‌زم!
بـا بـهـه‌ژێ شـــــــار، مـه‌ڕۆ مـاڵه‌وه !!''
                                    (شەڕ – هەژان بابامیری)
 
پێم وایه فه‌زایێكی یه‌كده‌ست و جوان و شاعیرانه‌ی لێوڕێژی ''ناز'' و تۆزێ ''گرژی'' و'' تاڵی'' و سه‌ره‌نجامیش هه‌مان هه‌ژان و شێوانه‌ی سه‌ره‌تای تێدا دووپاته ده‌كاته‌وه‌ و سه‌رو بنی شێعره‌كه‌ی زۆر به جوانی پێ پێك ده‌هێنێته‌وه. جارێكی دیكه‌ش ده‌سه‌ڵاتی شاعیرانه‌ی خۆی تێدا جاڕ ده‌داته‌وه كه هه‌ر به‌و زمانه‌ی كه پێشتر باسمان لێوه كرد و بە مووتیڤه‌كانی هه‌مان فه‌زاو ڕوانگه‌ی تێدا زه‌ق و به‌رچاو ده‌بێته‌وه. به‌ڵام ئایا ئه‌و كاته له‌م شێعره زیاتر چێژ وه‌رناگرین كه هێما و ئاماژه‌كانی ئه‌م شێعره‌ بكه‌ینه‌وەو سه‌رنج بده‌ینه گرژی گیان بووژێن و هه‌نیه‌ی تاڵی له‌ هه‌مان كاتدا ناز هه‌ڵڕێژی؛ كه سه‌رنجی خۆی له‌ شه‌رمان یان هه‌‌ر له‌  به‌ر ناز داوه به خڕخاڵه‌كانی خۆی، با نیگاكانی وه‌ك هه‌ساره له‌ ده‌وری خۆرێك بگه‌ڕین و كه‌چی نیازیشیه‌تی له‌ ماڵ بێته‌ ده‌رو ئاشووبێك له‌ شارا به‌رپا بكات و به‌هارێك بۆ شاعیر و شه‌وق و شۆرێكیش بۆ كوڕوكاڵ، بۆ شه‌ڕئه‌نگێزی بخوڵقێنێ. شاعیریش به‌ بزۆزی ته‌واوه‌وه‌ شه‌ڕی كوڕوكاڵ به پاشگه‌زبوونه‌وه‌ی خۆی له‌ بڕیاری ناردنه‌وه‌‌ماڵه‌وه‌ی سه‌ره‌تای شیعره‌كه قوبووڵ ده‌كات. هه‌ر بۆ ئه‌وه‌ی هه‌ژانێك له‌ شاردا ڕوو بدات و ناوی خۆشی بڕێك دووره زه‌ین، به‌ڵام وه‌ستایانه تێكه‌ڵ به‌ دۆخی شار ده‌كاته‌وه. تۆ بڵێی له‌ گه‌ڵ جارێكی دیكه‌ خوێندنه‌وه‌ی ئه‌م شێعره، ئه‌م پرسیاره بۆ چێژ وه‌رگرتنی زیاتری دوای كرانه‌وه‌ی هێما و سه‌مبوله‌كانی ناو شێعره‌كه‌ - كه‌ به‌‌ داخه‌وه‌ له‌ مه‌جالی ئه‌م كورته‌ وتاره‌دا به‌ ته‌واوی ناگونجێ- ئیدیعایه‌كی ڕووت بێ یان ڕاستییه‌كی حاشا هه‌ڵنه‌گر.
ئەگەر بنواتاو مووتیڤەکانی شێعری گوزارشتی ئەندێشە و ڕوانگەی شاعیرانە بن، ئەوا دەتوانین هەر لە درێژەی پڕۆسەی پشکنینی شیعریی و لێکدانەوەی واتایی شێعردا؛ بگەینە هەندێ لە ڕەهەندەکانی سەرچاوەی ئەندێشەی شاعیرانە و لە شێعری هەژان دا بێجگە لەو پانتاوەی لە سەرتای ئەم وتارەدا هاتووە، دەشێت پانتاوگەلێکی دیکەش ئاماژە پێ بکەین.
لە شێعری شەجەرەنامەدا کە هەروەک لە خودی ناوەکەشی دیارە شاعیر سەرنجی بۆ ڕابردوو دەگوێزێتەوە و لە ''دایک'' و ''باب''ەوە دەست پێدەکاو پشتاوپشت ڕەگەزی خۆی بۆ ''داربەڕوو'' و ''زریان'' و '' ئاور'' دەگوێزێتەوە. ئەو ''سییاییە''ی کە لێک چوونێکی نە زۆر جیددیشی دەکرێ لە گەڵ ''شەجەرەدا'' هەبێت بە دەستکاریەوە لە ''شتە قەدەغەکان'' دەدوێ و ''چاوی ڕەش'' و ''شەڕاب'' و بە گومانێکەوە ''سێو''  و هەندێ شتی تریش باس دەکا. هەروەها ''ئاورێکی توولانی'' و دەگاتە '' ڕەز'' و ''کچ'' کە فریشتەکان ئێرەییان پێ بردوون. هەڵبەت ''دەینی بە کۆڵی ئەوانەی بۆیان گێڕاوەتەوە!''. حەزی شاعیر بۆ دواکەوتنی ڕەگەز و ڕەچەڵاکی سێو و هەندێ مووتیڤی دیکەی وەک ''شەیتان'' ،''دارکونکەرە''، ''گوناه''،''یاخیبوون '' ، ''ترێ'' ، ''بەهەشت'' و ''شیر و هەنگوین'' لە مەعریفەی ئایینزاوە پێ دەکێشێتە ناو شێعرەکە و بەمجۆرە هەتا ''کچی شاخە بەفرینەکان'' درێژە پەیدا دەکات. بەڵام ئەوەی جێگای سەرنجە ئەوەیە کە ئەم شەجەرەنامە تەنیا لە چیرۆکی شەوی درەنگی شێعرەکەدا تا ''ناوەندی فەرتەنە'' کە ئەویش ''دارسێو'' یان هەمان کچە بڕ دەکا و بە شاعیری دەربەستی ''خەوزڕانی کچ '' تەنانەت ماچێکیش نابڕێت.گوزارشتی ئەم مووتیڤانە و هەموو شێعرەکەش لەو باس و بابەتە مەعریفیە ئایینیانە کە وەک شتێک لە سیایی شتە قەدەغە کراوەکان یان هەمان نامەی کە پۆلێ فریشتە لە لای خواکانەوە دایان بەزاندبوو هاتووە، تەنیا وەک باسێکی گوماناوی و خەون ئاسا دێتە گۆڕێ و ئەم ساخ نەبوونەوەی باسەکان و ڕوون نەبوونەوەی لێکدانەوەی شاعیر لە خەون و دەست تێ بردنی فریشتەکان لە نامەی خواکان تاکۆتایی شێعرەکەش درێژە پەیدا دەکات و سەرەنجام بە نەکراوەیی دەمێنێتەوە. ڕەنگە ئەوەش خۆی ئاماژەی ڕوون نەبوونەوەو ساخ نەبوونەوەی هەڵوێستەی شاعیر و دوو دڵی و گومانی خۆی لەو بابەت و باسانە بێت کە حەز بە گواستنەوەیان بۆ لای بەردەنگ و بەرەی دوای خۆیشی بکات. هەروەک چۆن لە شێعری ''دۆزەخ دوو نەفەر''یشدا ئەم گومان و دڕدۆنگیە درێژە پەیدا دەکات :
'' سـه‌ر دوو پـێـك
سـه‌رابـیــشـیـان نـه‌بـردیـن ،
چ جــای دوو رووبــاری شـه‌راب !!
*****
دوو چــــۆمـاوی شـیــر و هـه‌‌نـگـویـنـی ده‌سـتـه‌كـانـی تـۆ خـۆش !''
تا لەوپەڕی بێ دەربەستی دا درێژەی پی دەدا و دەڵێ:'' بـا بـه‌ بـه‌لـه‌مـی گــــــــــــــونا‌ه ، لـــــــــــــێده‌ین ، بڕۆین !
هه‌تا مه‌ستی ،
هه‌تا شێت بوون ،
هه‌تا هـــــــــــــه‌تا ...
*****
دۆزه‌خ دوو نه‌فه‌ر !!
دوو نه‌فه‌ر دۆزه‌خ !!
ئەم چەشنە هەڵوێستەی شاعیر لە سەر چەمکە ئایینزاییەکان زۆرتر بەرژەوەندی خوازانەیە تا ئەوەی حەقیقەت خوازانە بێت، وەک لێرەشدا دەڵێت: '' سـه‌ر دوو پـێـك
سـه‌رابـیــشـیـان نـه‌بـردیـن ،
چ جــای دوو رووبــاری شـه‌راب !!''   ( دۆزەخ دوو نەفەر – سەقز -7/10/1385)
هەڵبەت تەنیا ئەوە هەژان نییە کە بەم چەشنە بۆچوونەوە دەڕوانێتە ئەو بابەتانە و لە شێعری کلاسیک و نوێشدا وێنەیان زۆرەو ئیستا و ڕابردووش خەییام ئاسایی بە جەفەنگ و جیددی مەیی و یارێک لێرە بۆ خۆیان پەیدا دەکەن و هەندێکیشیان دەگەنە هیچستان وەک مەهدی ئەخەوان سالیس: ''بلی هیچ است و دیگر هیچ/توای غمگین با هر چیز و هر کس قهر/ گریزان از طلایی بامداد شاد و شستەی شهر/ بدین میخانەی دنج بیابان کردە تنها کوچ/بلی، هیچ است و دیگر هیچ/وگر جز هیچ باشد پوچ/ (مهدی اخوان ثالث  - پاییز زندان)
بە کورتی هەڵوێستەی هەژان لەم شێعرانەدا کە ئێمە بەرباسمان دان لەو دووپانتاوەدا خۆی دەنوێنێ و ئەمەش بە مانای تاکە هەڵوێستەی ئەو نین و ڕەنگە لە شێعرو بەرهەمەکانی دیکەی دا جۆر و چەشنی دیکەش لە هەڵوێستە و ڕوانگە و دیدی شاعیرانەی تووش ببین و ئەم وتارەش نە لە دوای پۆلێن کردنی شاعیر لە هیچ ڕووکارێکەوەیەو نە خوێنەریش دەربەستی بیرو ڕای ئێمەیە، بێگومان لە لێکدانەوەو بەراوەردی خۆی سەربەستە.

شـەپـۆلی گــڕ بـە پـۆلی کـردە زووخـاڵ
پەپوولەی فێرگەکەی شیناوێ ئەمساڵ
گـوڵی هـیوای گــەلی پـــێ هــەڵپڕووکــا
مــەزن گــازێ لــە ژوورێــکی بچووکــا
گـــڕودووکــەڵ دەگــاتــە جێی هەنـاسە
گەیشتە خــوا زریکەی ئــەم کــەلاسە
کزەی سەرماوەز و گرپــەی گڕی هار
بە دووکەڵ ژووری فێرگەی بۆتە شەوگار
ئـــەنــووسێ ئــاگــــر و ئــاگــر دەخێنێ
بەڵام جەستەی لە کوێ پێ ڕادەهێنێ
چ ئەزموونێکە ئەم فێر بوونە سەختە
لە بەرچی یان بە گڕ یان هەر بەشەختە
دەبێ ئــــەو جـــەستە ڕابـێنێ خـوادیە
هەتاکەی بــەختی وا بێنێ خــودایــــە
بەهانەت نابڕێ نا
نایبڕێ ئاوەز
لە کازیوەی دەمی دۆڕانی شەوگارێ لە خۆری حەز
هەتا ئێوارە کاتی بۆ بە سەر ڕۆژا خزینی شەو
بەتاو و لەز
بەهانەت نابڕێ باڵا ئەکا
پیلانی تۆ گەز گەز
دەترسێنێ تەزی ڕەوباسەکەت تەرزەی نەشەم
وەک ئەوکزەی شەوگاری سەرماوەز
خودا هەڵناگرێ
بەفری کەلی خان نیشتە سەرچانەم
وەبەر تانەم
هەتاکەی مەرجی مان و
مانی سەر ڕێژی لە نازت جێبەجێکەم ئەز
هەتا کەنگێ
بەهانەت نابڕی نا نایبڕێ ئاوەز!
لە زمانی خاتوونێکەوە بۆ کۆچی سووری باوکی
     سەفەر لە ڕۆحی منەوە دەست پێ ئەکەیت و لە شێوەی کلوو بەفری تەمەنێکی دوودڵ و لە بیچمی پەپوولەپاییزی هیوابراوی دوای ڕەزبەر. ئەوکاتەی کە گوڵەکانی سەرچڵی ئاوات ئەژاکێن و ئەو دەمانەی کە باخی بە شکۆفە و چرۆی ئارەزووەکان پێش بەرهاتن سیسەڵ ئەبن و دائەمرن. سەفەر لە چاوەکانی منەوە هەڵئەبەستی ئەو کاتەی کە کۆتری نیگاکانت پێش گەیشتن بە هێلانەی ئۆقرە و ئارام لە بەندەرێکی غوربەتا هەڵئەنیشن ، ئەو سەردەمەی بە ڕایەڵی خەیاڵێکی ئەستەمەوە ڕیشۆڵەکانی خەون و خواز جۆلانەیەک لە مەراق و تووڕەیی و ڕق هەڵئەبەستن. تۆ سەفەر ئەکەیت و ئەوە تۆی کە ئەبیتە یادی ڕەنگاوڕەنگی هەموو حەز و خولیاکانم و ئەوەش منم کە لە سەفەرمەوە ئەهاڵێنی و سەفەرێک لە گیانمەوە ئەکەیتە داڵغەیەکی ڕەنگین و تۆی کە سەفەر لە چاوەکانی خۆتەوە و لە ڕۆحمەوە دەست پێ ئەکەی.
سەفەرێک لە چەشنی ئاو کە ناخی نیانم ئەبڕێت و سەفەرێک لە جنسی با کە تێکەڵ بە هەناسەکانی دوور و ناخ هەڵکێشی زبرم ئەبێت. تۆ ئەبیتە پێناسەی سەفەر و من ئەبم بە نیشتمانی غوربەتت. بۆیە ڕەنگی غەریبی تۆ و نیشتمانێک لە غەریبی ئەچێتە ناو نیگامەوە و ئەوە منم کە ئەبمە لێواری کۆچ و ئەبم بە بەندەرێکی دوور، ئەبم بە دوورگەی بێ سنوور. ئەمێستا من بە زمانی با و ئەمێستا من بە ڕەنگی کۆچ بوومە پێناسەی کۆچی تۆ و بوومە پەیکەر بۆ سەفەرت کە هاواری غەریبستانت دەنگ وەدەم کە زەردایی و تەمی کۆچی پڕ غوربەتت بۆ ڕەنگ وەدەم.
وا گەلاوێژ لە سەفەری ساڵانەی خۆی گەڕایەوە و بەیانی زوو سەری خستە ناو باوەشی نیگامەوە و هەر ترووسکەی هەڵوەراند و چاومی لاواند. دیسانەوە هاوین هات و شپرزەییم ئەداتە بەر پشووی گەرمی و هەر هاکا دڵمی پڕووکاند.
سەفەر بەسە و ئازیزەکەم بگەڕێوە هەتا قوڵفەی پەنجەکانم مەچەکیان هەڵنەوەشاندووم. سەفەر بەسە و خۆشەویستم بگەڕێوە وا دوو دەستم ئەژنۆکانمی لێ ئەستاندووم. سەفەر بۆ کوێ هەڵیگرتووی کە ناهێڵێ ئاوڕ وەدەی وا ناهێڵێ لە پێناسەی غەریبی خۆت یادێک بکەی؟ ئاخر خۆ من تەزبێ نەبووم لە میوانی لە بیرم کەی! ئاخر خۆ من دەستکێش نەبووم هەر وا سادە لە دەستم بەی ! ئاخر خۆ من ملپێچ نەبووم کەمتەر خەمێک ونم بکەی! کوا بڕیارت کە پێت دابووم لە گەڵ خۆت بۆ سەفەر بمبەی؟! زۆر لە خۆمدا بۆ تۆ گەڕام، ناتدۆزمەوە، چونکە تۆ نەغمەی بێدەنگی و گیانی ساردم ئەلاوێنی . ناتبینمەوە و کەچی هەردەم لە ناخمەوە ئەمهەژێنی. بابە گیانم لەو کاتەوە خۆت دایە دەست بزەی بەیان ، من بوومە پێناسەی کۆچ و بوومە سەرچاوە بۆ گریان!.
شێخ محەمەدی خاڵ []



شێخ محەمەدی خاڵ




مامۆستا شێخ محه‌مه‌دی خاڵ كوڕی شێخ عه‌لی كوڕی شێخ ئه‌مینی خاڵه، كه به‌پێنج پشت ده‌گاته‌وه به مه‌لا مسته‌فای موفتی بابانه‌كان، مه‌لا مسته‌فای باپیره گه‌وره‌ی شێخ محه‌مه‌دی خاڵ پاش گواستنه‌وه‌ی میرنیشنی بابان له قه‌لاچوالانه‌وه بۆ سلێمانی، ساڵی 1784 له‌گه‌ڵ خۆیدا ده‌ستنووسه‌كانی هێناوه، ئه‌و ده‌ستنووسانه له باپیره گه‌وره‌یه‌وه، كه "مه‌لا ئه‌بوبه‌كری موسه‌نیفه" بۆی ماوه‌ته‌وه، ئێستا مێژووی به‌شێك له ده‌ستنووسه‌كانی شێخی خاڵ، كه نزیكه‌ی 636 ده‌سنووسه ده‌گه‌ڕێته‌وه بۆ چوارسه‌د ساڵ له‌مه‌وبه‌ر.

مامۆستا خاڵ له ساڵی 1904 له‌شاری سلێمانی له بنه‌ماڵه‌یه‌كی ئایینی ناوداری كوردستان له‌دایكبووه، له ساڵی 194 باوكی به‌نه‌خۆشی كۆچی دوایی ده‌كات، باپیری "حاجی شێخ ئه‌مینی خاڵ"، كه پیاوێكی ناوداری خواپه‌رست بووه، خاڵ و هه‌ر چوار براكه‌ی به‌خێو كردووه، سه‌ره‌تای خوێندنی لای باپیری بووه و له قوتابخانه‌ی باپیریدا به‌ڕاستگۆیی و ده‌ستپاكی و خواپه‌رستی و ڕازیبوون و دووركه‌وتنه‌وه له هه‌ڵپه‌ی جیهان په‌روه‌رده بووه. مامۆستای خاڵ هه‌ر له منداڵییه‌وه ئه‌وینی خوێندن و نووسین و خولیای په‌رتووك و ده‌ستنووس بووه، به‌شی زۆری خوێندنی لای مامۆستا شێخ عومه‌ری قه‌ره‌داغی بووه، كه زانایه‌كی ئایینی به‌ناوبانگ بوو، نه‌ك هه‌ر له كوردستاندا، به‌ڵكو له‌ناو زانا ئایینیه عه‌ره‌به‌كانی ئێراقیشدا، به‌شێكیش له خوێندنی لای مه‌لا حوسێنی پیسكه‌ندی و شێخ جه‌لالی قه‌ره‌داغی بووه.
له‌ساڵی 1931 باپیری كۆچی دوای ده‌كات، ئه‌حمه‌د به‌گی تۆفیق به‌گ له‌وسه‌رده‌مه‌دا به‌ڕێكاری سولێمانی بووه، ئاهه‌نگێكی گه‌وره له مزگه‌وتی حاجی شێخ ئه‌مینی خاڵ ساز ده‌كات، كه زۆربه‌ی پیاو ماقووڵانی سلێمانی بانگهێشت ده‌كرێن و هه‌ر له‌م ئاهه‌نگه‌دا به‌فه‌رمانی فه‌ڕمیی شێخ خاڵ ده‌كرێت به پێشنوێژ و وانه‌بێژی مزگه‌وته‌كه‌ی باپیری.
له كۆتایی ساڵی 1931 تا كۆتای ساڵی 1938 به‌و‌انه‌وتنه‌وه و پڕۆژه‌ی دانانی فه‌رهه‌نگی خاڵ و ڕێزمانی كوردی و چه‌ند په‌رتووكێكی ئایینی وه‌ك "فه‌لسه‌فه‌ی ئایینی ئیسلام و ژیانی پێغه‌مبه‌ر"ه‌وه سه‌ر‌قاڵ ده‌بێت. هه‌ر‌ له‌م ماوه كورته‌دا دوو په‌رتووك به‌چاپ ده‌گه‌ێنێت، پاشان له‌ساڵی 1939 له‌لایه‌ن شالیارێتی داده‌وه بانگه‌واز ده‌كرێت بۆ پێویستی چه‌ند قازییه‌ك، ئه‌ویش به‌شێوه‌ی تاقیكردنه‌وه.
شێخ خاڵ یه‌كێك ده‌بێت له‌وانه‌ی تاقیكردنه‌وه ئه‌نجامده‌دات و پله‌ی یه‌كه‌می به‌ده‌ست ده‌ه‌ێنێت. به‌فه‌رمانی پادشایه‌تی ده‌كرێت به قازی و له هه‌ڵه‌بجه داده‌مه‌زرێت، ئیتر ناچار ده‌بێت دووربكه‌وێته له‌وانه وتنه‌وه، له ژیانی فه‌رمانبه‌رێتیدا یه‌كێك بووه له قازییه ناوداره شاره‌زاكانی ئێراق و له ماوه‌ی 28 ساڵ كار وه‌ك قازی له "چه‌مچه‌ماڵ و سولێمانی و كه‌ركووك و مووسڵ" ئه‌نجامداوه.
له‌ساڵی 1962دا له‌ناو هه‌موو قازییه‌كانی ئێراقدا هه‌ڵبژێراوه به ئه‌ندامی دادگای جیاكردنه‌وه‌ی شه‌رعی له به‌غدا، له‌م ماوه زۆره‌دا جێ په‌نجه‌ی له شالیارێتی داددا دیار و ناسراو بووه، به‌وه‌ی كه به‌هیچ جۆرێك له‌یاسا و شه‌ریعه‌ت لاینه‌داوه، هه‌رچه‌نده چه‌ند جارێك له‌لایه‌ن كاربه‌ده‌ستانی زۆر گه‌وره‌وه فشاریان خستۆته سه‌ر بۆ ئه‌وه‌ی له‌یاسا لابدات، به‌ڵام بێ سوود بووه.
شێخی خاڵ له‌به‌رئه‌وه‌ی نووسه‌رێكی خاوه‌ن بیرولێهاتوو بووه، خاوه‌نی به‌رهه‌می زۆر و به‌كه‌ڵك بووه، بۆیه یه‌كێكه له‌و كورده زۆرده‌گمه‌نانه‌ی‌ كه له زۆر زووه‌وه بووه به ئه‌ندام له كۆڕی زانیاری ئێراقدا، ته‌نها خوالێخۆشبوو "تۆفیق وه‌هبی به‌گ" له‌پێش ئه‌وه‌وه‌یه له‌مبواره‌دا، شێخی خاڵ له‌ساڵی 1953وه ئه‌ندامی كۆڕی زانیاری ئێراق بووه و له ساڵی 1972ه‌وه جێگری سه‌رۆكی كۆڕی زانیاری كوردیش بووه، جێ په‌نجه‌ی زۆر دیاره له هه‌ردوو كۆڕه‌كه‌دا، به‌رهه‌مه‌كانی باشترین به‌ڵگه‌ن‌ له‌م ڕووه‌و‌‌ه و توانیوه‌تی خزمه‌تی نه‌ته‌وه‌كه‌ی بكات له بواری ڕۆشنبیریدا و له‌ڕێی هه‌ردوو كۆڕی زانیارییه‌وه ناوی گه‌وره پیاوانی كورد بگه‌یه‌نێ به‌جیهان، وه‌ك "موفتی زه‌هاوی"، كه باویكی شاعیری گه‌وره‌ی به‌ناوبانگ "جه‌میل سدیق زه‌هاوی"یه، هه‌روه‌ها "بێتوش"، "شێخ ئه‌حمه‌د فائیز به‌رزنجی"، "بابه‌تایه‌ری هه‌مه‌دانی"، "مه‌لا محه‌مه‌دی خاكی" و چه‌ندین زانای دیكه‌ی ناودار.
مامۆستای خاڵ كه‌سایه‌تیه‌كی كۆمه‌ڵاتی ڕه‌وشت جوان و زمانپاك و دڵفراوان و مێشك كراوه‌و له‌سه‌رخۆ بووه و تاڕاده‌ی خواپه‌رستی باوه‌ڕی به‌ڕاستگۆیی و لێبووردن و ڕێزگرتن له ماف و دادوه‌ری هه‌بوو، له‌و باوه‌ڕه‌دا بوو، كه كوردایه‌تی خواپه‌رستییه، بۆیه له‌ناخی ده‌روونییه‌وه دژی هه‌موو جه‌ور و سته‌مێك بوو، كه له نه‌ته‌وه‌كه‌ی ده‌كرا.
یه‌كه‌م وتاری كه گۆڤاری گه‌لاوێژدا له كانوونی دووه‌می 1940دا له‌ژێرناونیشانی "خۆشه‌و‌یستی نیشتمان" دایه كه‌سانی تر، ئه‌گه‌ر ته‌نیا هه‌ستی نه‌ته‌وایه‌تی هانده‌ربوایه بۆ به‌ربه‌ره‌كانی ئه‌و ڕژێمانه‌ی كه به‌رده‌وامبوون له كاولكردنی كوردستان و زه‌وتكردنی خاكی كوردستان، مامۆستا شێخ محه‌مه‌دی خاڵ له‌گه‌ڵ هه‌ستی نه‌ته‌وایه‌تیدا هه‌ستی ئایینیش ڕۆڵێكی گه‌وره‌ی هه‌بوو له زیادكردنی گڕ و بڵێسه‌ی تۆڵه‌سه‌ندن تێیدا به‌رامبه‌ر به دوژمنانی كورد و كوردستان، و له‌و باوه‌ڕه‌دا بوو، كه ده‌بێت ئایین ئاوێته‌ی نیشتمانی و نه‌ته‌ویه‌تی بێت و خه‌باتی نیشتمانیش پێویستیه‌كی ئایینی بێت.
شێخ محه‌مه‌د خاڵ ڕۆژانه 10 كاژمێر به‌نووسین و خوێندنه‌وه‌وه سه‌رقاڵ ده‌بوو، له‌سه‌ر ئه‌م پڕۆگرامه‌ش تامردن هه‌ر به‌رده‌وام بوو، سه‌ره‌تای خوێندنه‌وه‌ی له ده‌مه‌وبه‌یانیه‌كی زووه‌وه تا نزیكی نیوه‌ڕ‌ۆ، كه ده‌یكرده نزیكه‌ی 6 كاژمێر له‌جیهانی په‌ڕتووك و ده‌ستنووسدا و دوانیوه‌ڕوانیش پێش ئه‌و‌ه‌ی بڕوات بۆ مزگه‌وت 3 كاژمێر له خوێندنه‌وه و پێداچوونه‌وه‌ی ئه‌و په‌رتووكانه‌ی، كه له‌ژێر چاپدابوون و ڕاستكردنه‌وه‌ی هه‌ڵه‌كانیان، شه‌وانه‌ش پێش نووستن ماوه‌ی كاژمێرێك به خوێندنه‌وه‌وه خه‌ریك ده‌بوو، له ناوه‌ڕاستی حه‌فتاكانه‌وه ته‌نها یه‌ك چاوی مابوو و به‌رده‌وام زه‌ڕه‌بینی به‌كارده‌هێنا بۆ خوێندنه‌وه و هه‌ندێك جار پێیان ده‌گوت: "كه‌وتویته‌ته ته‌مه‌نه‌وه و ئیتر ئه‌وه‌نده خۆت ماندوومه‌كه" له وڵامدا ده‌یگوت: "ته‌ندروستیم به‌نده به‌خوێندنه‌وه و نووسینه‌وه، ئه‌گه‌ر دوورم بخه‌نه‌وه لێی، نه‌ك هه‌ر ته‌ندرووستم خراپ ده‌بێت، به‌ڵكو له‌وانه‌شه بمرم، من وه‌ك ماسی چۆن، كه له ئاو ده‌رت هێنا ده‌مرێت، منیش گه‌ر دوورم بخه‌نه‌وه له په‌ر‌تووك و نووسین ئه‌وا ده‌بێ ماڵئاواییتان لێبكه‌م، بۆ نیوه چاوه‌كه‌شم، تو خوا چاوێك له‌م ڕێگایه‌دا كوێر نه‌بێت بۆچی باشه؟"
مامۆستای خاڵ له ڕۆژی 1989.07.15دا ماڵئاوایی له جیهانی زانست و زانیاری كرد و به‌ره و جیهانی كۆتایی كه‌وته‌ڕێ، مامۆستا شێخ محه‌مه‌دی خاڵ له دوای خۆی 40 په‌رتووكی له‌چاپدراوی به‌جێهێشتووه، كه زانسته‌كانی "لێكدانه‌وه، زمانه‌وانی، وێژه‌یی، بانگخوازی، مێژوویی،....هتد" له خۆی ده‌گرێت
مه‌رجه‌کانی شێعربوون


شێعری چاک، چ به‌ شێوازی کێشی عه‌رووزیی(کلاسیک)، یا کێشی په‌نجه‌یی(خۆماڵی) یان کێشی ئازاد(نوێ: شێعری سپی| شێعری ئازاد| په‌خشانه‌ شێعر) ئه‌و شێعره‌یه‌ که‌ له‌ نێوان توێکڵ و کاکڵ یان فۆرم و نێوه‌رۆکدا، چه‌شنه‌ تێکئه‌ڵقاویی و تێکێشراوییه‌کی جوان و ڕازاوه‌ و خۆشکر له‌ جۆری ته‌ون ببیندرێ، که‌ ته‌واوی پێکهاته‌کانی شێعر وه‌ک خه‌یاڵ، زمان و وێنه‌| ئیماژ..، چ له‌ ئاستی ئاسۆیی و، چ له‌ ئاستی ئه‌ستوونییه‌وه‌ پێوندییه‌کی وه‌ها مه‌نتیقی (لۆژیکی)یان پێکه‌وه‌ هه‌بێ که‌ ئه‌گه‌ر واژه‌یه‌ک ده‌رباوێژی شێعره‌که‌ تووشی خه‌وشیی بێ و حاڵه‌تی شێعربوونی خۆی له‌ ده‌ست بدا.
ئه‌گه‌ر که‌سێک بیهه‌وێ، خه‌یاڵ و ده‌ربڕینه‌کانی خۆی له‌ سه‌ر شێوازی کێشی عه‌رووزی (کلاسیک)  پێشکێش بکا ده‌بێ سه‌رنجێکی زیاتر بداته‌ ئاستی ئاسۆیی که‌ تێیدا یه‌کێتی هه‌ست و مانا و مه‌به‌ست وه‌ها درابێته‌ ده‌ست که‌ خوێنه‌ر یا بیسه‌ر ده‌ مه‌به‌ستی شاعیر بگا و بتوانێ چێژی لێوه‌ربگرێ. به‌ڵام له‌ شێوازی کێشی ناعه‌رووزی(په‌نجه‌یی، ئازاد| نوێ| سپی| په‌خشانه‌ شێعر) دا، بێژگه‌  له‌ ئاستی ئاسۆیی، ئاستی ئه‌ستوونیی بڕگه‌ و کۆپڵه‌ی هۆنراوه‌که‌ش زۆر گرینگه‌ که‌ تێیدا یه‌کێتی هه‌ست و مانا و مه‌به‌ست وه‌ک ئه‌ستوونده‌گێکی پته‌و، ده‌بێ له‌به‌رچاو بگیرێ. هه‌ڵبه‌ت جگه‌ له‌م دوو لایه‌نه‌ی سه‌ره‌وه‌، ئاستی مۆسیقاییش واته‌ یه‌کێتی و وێچوون و هارمۆنی له‌ نێوان پیت و وشه‌ و ده‌سته‌واژه‌کان، شیاوی بایه‌خدانه‌ که‌ له‌ هه‌ردووک شێوازدا ده‌بێ گرینگیی پێبدرێ.
نموونه‌ بۆ ئاستی ئاسۆیی له‌ مامۆستا «هێمن موکریانی»:

بۆ ده‌بێ «زێندین» لــــــــــــــه‌ زیندانم بکا چونکه‌ گوتم:
ئه‌ز مه‌مم، خه‌سته‌ی خه‌مم، کوشته‌ی ئه‌مم، زینم ده‌وێ

ئه‌گه‌ر له‌م تاکه‌ دێڕه‌ی سه‌ره‌وه‌ وردبینه‌وه‌ ده‌بینین جگه‌ له‌ لایه‌نی ڕه‌وانبێژی و ورده‌کاریی و خه‌یاڵی شاعیرانه‌، ئه‌و یه‌کێتییه‌ مۆسیقاییه‌ش که‌ له‌ نێوان پیته‌کانی (ز، خ، م..) دا ده‌بیندرێ، شێعره‌که‌ی جوانتر کردووه‌. ده‌وه‌دا شک نییه‌ که‌ ئه‌گه‌ر له‌م تاکه‌دا، وشه‌ی «زین» بقرتێنین یان وشه‌ی «دین»ی له‌ شوێندا دابنێین شێعره‌که‌ سه‌قه‌ت ده‌بێ.

نموونه‌ بۆ ئاستی ئه‌ستوونی له‌ «شێرکۆ بیکه‌س»:
«ئه‌م هه‌موو کۆستانه‌ له‌ کوێ دانێم؟
گڵۆڵه‌ی ئه‌م هه‌موو ژانانه‌ له‌ چیدا هه‌ڵگرم؟! 
پڵپڵه‌ی ئه‌م هه‌موو فرمێسکه‌
گه‌ردانه‌ی ئه‌م هه‌موو هه‌نیسکه‌
به‌ چیدا هه‌ڵواسم؟»

به‌ سه‌رنجدانی ئه‌و کۆپڵه‌یه‌ی سه‌ره‌وه‌ بۆمان ده‌رده‌که‌وێ که‌ شاعیر توانیویه‌تی یه‌کێتییه‌کی پته‌وی مانایی و مۆسیقایی له‌ نێوان وشه‌گه‌لی«کۆست، ژان، فرمێسک و هه‌نیسک، گڵۆڵه‌ و پڵپڵه‌..» به‌ شکڵی کۆڵه‌که‌یی بخوڵقێنێ.
له‌ شێوازی کێشی ناعه‌رووزیدا، زۆرکه‌س و له‌وانه‌ به‌شێکی زۆر له‌ شاعیره‌ لاوه‌کان، پێیانوایه‌ به‌ ڕیزکردنی چه‌ند وشه‌ و ده‌سته‌واژه‌ی شۆڕکراو‌ (له‌ سه‌ره‌وه‌ بۆ خوارێ)،  به‌رهه‌می هونه‌رییان داهێناوه‌؛ که‌چی به‌شێکی زۆر له‌م گوتراو و نووسراوانه‌ ناکرێ نێوی شێعریان لێ بنێین. 

ڕاسته‌، له‌ سه‌ره‌تای شێعرگوتن یان شێعرنووسیندا، داهێنان و خوڵقاندنی به‌رهه‌می زۆربه‌پێز له‌ هیچکه‌س چاوه‌ڕوان ناکرێ، به‌ڵام که‌سی گۆرین به‌ر له‌وه‌ی خۆی وه‌ک شاعیر بناسێنێ، ده‌بێ له‌ هه‌وڵی ئه‌وه‌دا بێ، پله‌ی زانیاری و ئاستی ڕۆشنبیریی خۆی له‌مه‌ڕ شێعر و شاعیریدا بباته ‌بان و، له‌ بڵاوکردنه‌وه‌ی به‌ تاڵووکه‌ی به‌رهه‌مه‌کان، خۆ ببوێرێ. تا له‌ بیرم نه‌چووه‌ ئه‌وه‌ش بلێم زۆربه‌ی هه‌ره‌ زۆری ئه‌و وشه‌ڕیزکراو و قه‌ڵاغکراوه‌ سه‌یر و سه‌مه‌رانه‌ی که‌ له‌ سایت و ماڵپه‌ڕه‌ ئینترنێتییه‌کان و هێندێک له‌ گۆڤاره‌ کوردییه‌کاندا ده‌بیندرێن، نه‌ ته‌نیا ناچنه‌ خانووی شێعره‌وه‌، به‌ڵکه‌ له‌ باری زمان و داڕشتنیشه‌وه‌ ناته‌واون. بۆیه‌ له‌م پێوه‌ندییه‌دا، ئه‌و شاعیره‌ لاوه‌ به‌رده‌نگه‌ی من، هه‌م شیاوی سوپاسه‌ و، هه‌م کارێکی زۆر باش و به‌ جێی له‌ خۆی نیشانداوه‌، که‌ به‌رله‌وه‌ی به‌رهه‌مه‌کانی بڵاوبکاته‌وه‌ لانیکه‌م ئه‌و پرسه‌ی ده‌گه‌ڵ که‌سێک هێناوه‌ته‌گۆڕێ و داوای ڕێنوێنی لێ کردووه‌.



نموونه‌: شێخ ئه‌حمه‌دی كۆری موكریانی، مه‌لا غه‌فووری ده‌باغی
مه‌لا غه‌فور
 
له‌و باسه‌دا به‌ پێی توانا هه‌وڵ ده‌درێ ئه‌و ماكه‌ و ئامرازه‌ شێعرییانه‌ی كه‌ له‌ شێوازی ده‌ربڕین و وێنه‌ی زه‌ینی و خه‌یاڵیی شاعیرانی ڕۆشندڵ(كوێر) كه‌ڵكیان لێ وه‌رده‌گیرێ بخرێنه‌ڕوو. هه‌روه‌ها ئه‌و خاڵه‌ش ده‌ستنیشان بكرێ كه‌ ئه‌و جۆره‌ شاعیرانه‌ به‌ چ شێوه‌یه‌ك توانیویانه‌ شێعر و به‌رهه‌مه‌كانی خۆیان به‌ زه‌ین بسپێرن، یان تۆماریان بكه‌ن و له‌ فه‌وتان بیانپارێزن. دیاره‌ بۆ ئه‌و مه‌به‌سته‌ش دوو شاعیری خاوه‌ندیوانی دوو سه‌رده‌می زۆر لێك جیاواز، واته‌: «شێخ ئه‌حمه‌دی كۆری موكریانی(1774-1879)» و «مه‌لا غه‌فووری ده‌بباغی(1937-1990)» به‌ نموونه‌ دێنینه‌وه‌.
هه‌روه‌ك ده‌زانین شێخ ئه‌حمه‌دی كۆر له‌ سه‌رده‌مێكدا ژیاوه‌ كه‌ ڕاده‌ی سه‌واد و خوێندواریی له‌ پله‌یه‌كی زۆر نزمدا بووه‌ و، ئه‌گه‌ریش هه‌بووبێ، خوێندن به‌ تێكڕایی له‌ حوجره‌ی مه‌زگه‌وت و خانه‌قا و ته‌كییه‌كان به‌ شێوه‌ی سه‌معی(گوێدێریی و گوێڕاداشتن) و له‌به‌ركردنی ده‌قه‌كان، وه‌ك قورعان و شێعری موناجات و هێندێك ورده‌ كتێنب و نامیلكه‌ی دینی بووه‌. وه‌ك سه‌رچاوه‌كان ده‌ریده‌خه‌ن، شێخ ئه‌حمه‌دی كۆر، ئه‌گه‌ر كوێری زه‌گماكییش نه‌بووبێ، ئه‌وا له‌ سه‌رده‌می منداڵیدا چاوه‌كانی له‌ ده‌ست داوه‌ و، به‌وپێیه‌ خوێنده‌وارییه‌كه‌ی ئه‌ویش هه‌ر به‌م شێوه‌یه‌ی سه‌ره‌وه‌ بووه‌. كه‌وابوو، به‌ گشتی ده‌توانین بڵێین كه‌ له‌و سه‌رده‌مه‌دا ئه‌ده‌بی كورده‌واری، زیاتر به‌ شێوه‌ی ئه‌ده‌بی زاره‌كی بووه‌ تا ئه‌ده‌بی نووسراو. 
هه‌ربۆیه‌، شاعیران و بوێژانی كورد له‌م چاخ و ده‌ورانه‌دا، به‌تایبه‌ت كه‌سێكی وه‌ك شێخ ئه‌حمه‌دی كۆر، نه‌یانتوانیوه‌ شێعر و به‌رهه‌مه‌كانی خۆیان بنووسنه‌وه‌، یان هه‌ركات هه‌ستی شێعرییان هورووژابێ ده‌ستاوله‌جێ كه‌سێكی خوێنده‌وار هاتبێ و وێژراوه‌كانیان نووسیبێته‌وه‌. له‌ حاڵه‌تێكی ئاوادا، شاعیر زیاتر گرینگی به‌ مێشك و زه‌ینی خۆی داوه‌ و شێعره‌كانی خۆی له‌به‌ر كردووه‌. پاشان به‌ هۆی زۆر خوێندنه‌وه‌ و گێڕانه‌وه‌ بۆ كه‌سانی تر، به‌رهه‌مه‌كه‌ی وه‌ك گه‌نجینه‌یه‌كی ئه‌ده‌بی زاره‌كی پاراستووه‌. به‌ڵام هه‌روه‌ك له‌ خواره‌وه‌ ئاماژه‌ی پێده‌كرێ، هه‌لومه‌رج و بارودۆخه‌كه‌ بۆ شاعیرانی ڕۆشندڵی هاوچه‌رخ كه‌ گه‌لێك ماكه‌ و ئامرازی ئاسته‌ و ڕاگه‌یاندن و تۆماركردن و ته‌نانه‌ت شێوه‌ڕێنووسی بڕایل (braille)، دێته‌ئاراوه‌، ده‌گۆردرێ.
به‌ گوێره‌ی ئه‌و پێشه‌كییه‌ی گوترا، با بزانین، شێخ ئه‌حمه‌دی كۆر خاوه‌نی چ شێوازێك بووه‌ و، به‌ چ شێوه‌یه‌ك شێعره‌كانی خۆی داڕشتووه‌ و له‌ نه‌مان پاراستوونی.
به‌ سه‌رنجدانی دیوانی شێخ ئه‌حمه‌دی كۆر1 و به‌ركوڵی به‌شێكی زۆر له‌ به‌رهه‌مه‌كانی، ده‌توانین به‌و ئاكامه‌ بگه‌ین كه‌ ئه‌و شاعیره‌مان به‌ پێچه‌وانه‌ی شاعیرانی ڕۆشندڵ و كوێر كه‌ به‌ تێكڕایی ماكه‌ و ئامرازی وێنه‌ و خه‌یاڵی شاعیرانه‌یان زیاتر حاڵه‌تی زه‌ینی و ڕووتوێژیی(ئینتیزاعی) به‌خۆوه‌ ده‌گرن، یان به‌ واتایه‌كی تر دراوه‌ زه‌ینییه‌كانیان له‌ ڕێگای بیستن و بۆن و به‌رامه‌ و هه‌ست و نه‌سته‌وه‌ ده‌نوێندرێن، نه‌ك له‌ ڕێگای چاو و بینینه‌وه‌؛ هه‌ر ده‌ڵێی لایه‌كی جه‌مسه‌ری خه‌یاڵه‌كانی ڕاسته‌وخۆ به‌چاو بینراو و هه‌ستپێكراون، كه‌ ئه‌وه‌ش وابزانم زیاتر له‌ سایه‌ی زۆرگه‌ڕان و هه‌روه‌ها مێشكێكی كارا و هۆشێكی تیژ و، سه‌رله‌نوێ خوڵقاندنه‌وه‌ و خه‌یاڵاندنه‌وه‌ی چه‌مكه‌ شێعرییه‌كانه‌وه‌ دێته‌ئاراوه‌. به‌ڵام له‌گه‌ڵ ئه‌وه‌شدا، ناكرێ چاوپۆشی له‌و ئه‌سڵه‌ بكرێ كه‌ شاعیرانی ڕۆشندڵ و كوێر، له‌ وێناندن و چوواندن و وێچوواندندا، كه‌ جه‌مسه‌رێكی بیستنه‌ و جه‌مسه‌رێكی دیتن، به‌گشتی لایه‌نی زه‌ینی و ڕووتوێژیی(ئینتیزاعی) له‌ چه‌مكه‌ شێعرییه‌كانیاندا زیاتره‌ تا لایه‌نی كۆنكرێت و هه‌ستپێكراو. 
ده‌ودا شك نییه‌ شێخ ئه‌حمه‌دی كۆر ئه‌گه‌ر كوێر نه‌بایه‌ و به‌هار و كوێستانی كوردستانی به‌ چاو دیبایه‌، له‌ چه‌كامه‌ی(ده‌ڵێن ئه‌وڕۆ به‌هاره‌)دا ــ كه‌ یه‌كێك له‌ جوانترین و به‌رزترین شێعری كوردی یه‌ ــ جیهانێكی زۆر واقیعیتری ده‌خوڵقاند و بۆ وێنه‌ شێعرییه‌كان، له‌ ماكه‌ی ڕه‌نگ و چاو و هه‌ستكردنی ڕاسته‌وخۆ زیاتر كه‌ڵكی وه‌رده‌گرت تا ماكه‌ی بیستن و زه‌ین و خه‌یاڵ، بۆوێنه‌، گه‌لێك وشه‌ و ده‌سته‌واژه‌گه‌لی وه‌ك: «زه‌ینیكه‌»، «له‌ گوڕڕه‌ی ده‌ شه‌ماڵی»، «بۆنی ده‌با بای سه‌با»، «بۆنی گوڵان ده‌پڕژێن» و..:

زه‌ینی خۆم دا كوێستانێ، چه‌ندی لێم كـــرد خه‌یاڵه‌
گــوڵ بوون له‌ چوار كه‌نارێ، لێی شین بوون هـه‌ڵاڵه‌
زه‌رد و كــــه‌سك و بنه‌فشه‌، سوورگوڵ و تافته‌ی ئاڵه‌
لـــــــــه‌ به‌ر بۆنی وان گوڵان، یاران ده‌بوون بێ حاڵه‌
بولبول له‌ كـــــــــوێیه‌ مه‌ست بێ، بكا ئه‌فغان و ناڵه‌

ئه‌وه‌ی لێره‌دا جێگه‌ی سه‌رنجه‌ و له‌و سه‌رده‌مه‌دا ده‌بێ به‌ داهێنانێكی زۆر گرینگ له‌قه‌ڵه‌م بدرێ، له‌به‌ر چاوگرتنی شێوازێكی تایبه‌ته‌ بۆ هۆنینه‌وه‌ی قه‌سیده‌كان و شێوه‌ی به‌ زه‌ین ئه‌سپاردنیان. ئه‌گه‌رسه‌رنج بدرێته‌ سه‌رجه‌می به‌رهه‌مه‌كانی شێخ ئه‌حمه‌دی كۆر، زۆربه‌یان له‌ باری جۆری شێعرییه‌وه‌ به‌ دوو دسته‌ دابه‌ش ده‌كرێن: قه‌سیده‌(چه‌كامه‌)كان و پێنجخشتییه‌كان. شاعیر بۆ ئه‌وه‌ی بتوانێ حاڵه‌تی ئه‌ستوونی و ئه‌وه‌یكه‌ ڕیزی ژماره‌ی دێڕه‌كان و هه‌روه‌ها مانای قه‌سیده‌كان تێكنه‌چێ، له‌ به‌یتی یه‌كه‌م ڕا وشه‌یه‌ك یان ده‌سته‌واژه‌یه‌كی وه‌ك كلیل و ڕه‌مزی به‌ زه‌ین ئه‌سپاردن له‌به‌رچاو گرتووه‌ و له‌ نیوه‌ی یه‌كه‌می دێڕی دواتردا دووپاتی كردووه‌ته‌وه‌، كه‌چی هه‌رچی كردم و له‌ سه‌رجه‌می پێجخشته‌كییه‌كان وردبوومه‌وه‌ ئه‌و حاڵه‌ت و ڕه‌مزه‌م به‌رچاو نه‌كه‌وت. ئاخر سه‌ر هاتمه‌ سه‌ر ئه‌و بۆچوونه‌ كه‌ شێوه‌ی داڕشتن و به‌ زه‌ین ئه‌سپاردنی پێنجخشتییه‌كان، ڕه‌نگه‌ له‌به‌ر خۆشئاهه‌نگیی و بڕگه‌بڕگه‌بوونیان ڕه‌نگه‌ پێویستی به‌م كلیل و ڕه‌مزه‌ نه‌بووبێ2؛ بێ له‌وه‌ش ئه‌گه‌ر ڕیزبه‌ندیشیان تێكبچێ ئه‌وا كارتێكه‌رییه‌كی ئه‌وتۆ له‌ سه‌ر مانا دانانێن. 
بۆ خستنه‌ڕووی ئه‌و مه‌به‌سته‌، له‌ خواره‌وه‌ هه‌وڵده‌ده‌م به‌ ده‌ستنیشانكردنی ئه‌و وشانه‌ی كه‌ وه‌ك كلیل و ڕه‌مز كه‌ڵكیان لێ وه‌رده‌گیرێ، درێژه‌ به‌ باسه‌كه‌ بده‌م و، بۆ نموونه‌ی پێنجخشتییه‌كانیش چه‌كامه‌ی(ده‌ڵێن ئه‌وڕۆ به‌هاره‌) له‌ كۆتایی نووسراوه‌كه‌دا بهێنمه‌وه‌:
نموونه‌ی1:
دڵبه‌را! پــــــــــــــــــه‌ی ڕووی فیراقت، دڵ ده‌ناڵێ چون ڕوباب
به‌و دوو ئه‌برۆی میسلی تاقت، به‌ندی جـه‌رگم بوو كه‌باب3
بوو، به‌ بریان توێی ده‌روونم، چاو پڕ ئه‌سرین، ته‌ن برینم
مه‌جنوون ئاسا بۆت جنوونم، لێم حـــه‌رام بوو خورد و خاب
خاب و خوراكم گــــــــــــــــــــــــــرینه‌، (ره‌حمه‌ته‌ لیلعاله‌مینه‌)
روحمێ كه‌ به‌ منی حه‌زینه‌، با كـــــــــــــــۆتا بێ ئه‌و عه‌زاب

نموونه‌ی2:
شای غه‌زالان، شۆخ و شه‌نگان، زولف چه‌له‌نگان، ڕاست و چه‌پ
دڵ چـــو سه‌نگان، خوو په‌ڵه‌نگان، دای له‌ قه‌لبان ڕاست و چه‌پ
دای له‌ قه‌لبی مـــــــــن حه‌زینه‌، چه‌ن خه‌ده‌نگی سه‌ر به‌ خوێنه‌
ئه‌و له‌ من كرد چه‌ن برینه‌، خوێن بـه‌ خــوڕ دێ، ڕاست و چه‌پ
‌
هه‌روه‌ك ده‌بینین، شاعیر، له‌ زۆربه‌ی چه‌كامه‌كاندا ئه‌و شێوه‌یه‌ی له‌ به‌رچاوگرتووه‌. هه‌ڵبه‌ت له‌ هێندێك شوێندا ئه‌گه‌ر وشه‌ یان ده‌سته‌واژه‌یه‌كی له‌ دێڕی دواتردا وه‌ك خۆی دووپات نه‌كردبێته‌وه‌، ئه‌وا له‌ وشه‌یه‌كی هاوڕواڵه‌ت(جیناس) یا چه‌ند پیتی هاوشێوه‌ و هاوده‌نگ، یان له‌ وشه‌یه‌كی هاومانا وه‌ك ڕه‌مز و نیشانه‌ی تێكخستنه‌وه‌ی دێڕه‌كان كه‌ڵكی وه‌رگرتووه‌.
نموونه‌ بۆ وشه‌ی هاوڕواڵه‌ت:
گــــــــــــــــه‌ر تۆ یاری باوه‌فایی، هێنده‌ سه‌نگین دڵ مه‌به‌
یا مه‌كه‌ كه‌س ئاشنایی، یا نه‌، لێی غـــــــــــافڵ مه‌به‌
غافڵ ئه‌ز عه‌یش و مه‌عاشی، به‌ زبان چوست و هه‌راشی
نه‌ك وه‌كوو سه‌نگی سه‌رئاشی، وا به‌ تۆز و خـــــۆڵ مه‌به‌
خۆ مه‌كه‌ سه‌رباری ده‌ردان، من مه‌كه‌ غه‌ڕقانی به‌ردان
ڕێگه‌ بگره‌ میسلی مه‌ردان، خۆت به‌ ئاو و گـــــــــڵ مه‌به‌

نموونه‌ بۆ چه‌ند پیت(س،خ،ر..):
تالیبی دونیای غه‌دداره‌، هه‌ر كه‌سێ بۆی بێ بـــــه‌ یاره‌
سه‌عی و ره‌نجی وی خه‌ساره‌، مه‌ردی قه‌ت دوودڵ مه‌به‌
سونجوو و خورمــــــــــــــا ببینه‌، نێوڕه‌ق و توێكڵ شیرینه‌
خۆش به‌، تۆی ڕیحان بچێنه‌، عاقیبه‌ت پیكـــــــوڵ مه‌به‌

نموونه‌ بۆ وشه‌ی هاومانا:
دیم له‌ خه‌ودا شــــــاد و خوڕڕه‌م، یار له‌ من بــــــــــــــــاده‌ی ده‌وێ
ده‌ست له‌ نێو دست، ده‌م له‌ نێو ده‌م، شاد له‌ عه‌یشی وێ شه‌وێ
وێ شه‌وێ عه‌یش و نیشات بوو، كه‌یف و ئاهــه‌نگ و بیسات بوو
مودده‌تێك خۆشیی حه‌یات بوو، ناگـــــــــه‌هان ڕابووم له‌ وێ
وه‌ختێ بێداربووم، نه‌كه‌س بوو، ته‌ن سه‌راسیمه‌ی هه‌وه‌س بوو
ڕوح هـــــــــه‌راسانی قه‌فه‌س بوو، لال و كه‌ڕ كـــــــــــــــه‌وتم له‌وێ





بابا طاهر همدانی [گه وره پیاوانی کورد(بزرگان کرد) , شیعر و قسه ی خوش * سورانی * , ]



بابا تاهیر عوریان
 بابا طاهر   باوه تاهیر       بابا تاهیر
 

باوه تاهیر هه مه دانی کوری فه ریدون له شاعێره کانی سه ده ی چواروپێنج و هاوو چه رخی "توغرول بیکی سه لجووقی"بووه.به پێ کتێبی "راحه الصدور" توغرول له ساڵی 445 چووه ته هه مه دان و له گه ڵ باوه جه عفه رو و شێخ حه مشا له کێوی خدر"خضر"چاوپێکه وتنیان بووه. کاتێک باوه چاوی به سوڵتان ئه که وێت لی ئه پرسێت له گه ڵ خه ڵقی خودا چۆن ئه جولیته وه؟
سوڵتان له وه ڵامی باوه تاهیرا ئه ڵێت: تۆبیڵێ ئه بێت چۆن ره فتار که م؟
باوه ئه ڵێت :"ان الله یامر بالعدل و الاحسان"
سوڵتان ده س به گریان ئه کاوو ئه ڵێت :هه ر وا ئه که م.
هه ندێک له مێژوونوسان باوه تاهیر به هاوچه رخی"ئیبنی سینا(کۆچ کردوی 428) " ،هه ندێکیش به هاوچه رخی"خاجه نه سیری تووسی (کۆچ کردوی672)" ئه زانن ،به ڵام زۆربه ی مێژوونووسان هاوده وره بوونی باوه له گه ڵ "عین القضا(525)و خاجه نه سیری تووسی (672)به هه ڵه ئه زانن ،بۆچوونیان وایه که باوه له ساڵی 390 له دایک وه له 450داکوچی دوایی کردووه. 
به ڵام ره زا قولی خانی هیدایه ت له "مجمع الفصا"ئه ڵێت:تاهیری هه مه دانی عۆریان که له زانایانی هاو چه رخی خۆی بووه له "410"پێش له عه نسۆری و فیردۆسی .. فه وتی کردوه.
میرزا مه هدی خانی که وکه ب که ژیاننامه ی باوه تاهیری له گوڤاری ئاسیایی"به نگا ڵ" له 1904زاینی دا نوسیوه به پێ دوو به یتێکی باوه(مو آن بحرم که در ظرف آمدستم --مو آن نقطه که در حرف امدستم__به هر الف الف قدی برآی--الف قدم که در الف آمدستم)به م جۆره ئه نوسێت و ئه ڵێ:"الف قد"و "طاهر"و "دریا"وبه حیسابی ئه بجه دهه ر کامیان ئه بێت "215"ئه گه ر ئه ندازه ی "الف قد"که"215"یه له گه ڵ ئه ندازه ی "الف""111" کۆکینه وه (جه مع کینه وه) ئه بێته "326"که به رابه ره له گه ڵ پیتی وه شه ی "هزار"ئه گه ر "هزار" به م جۆره بنووسین:"ها،زا،الف،را" مانای ئه م دوو بیتیه ئه مه یه که هه زار ساڵ گه ورێک دێته دونیاوه منیش ئه و"الف قد"م که له "الف"ی دونیادا هاتوومه دونیا به ساڵی"326".
باوه تاهیر هه مه دانی هیچ کات خۆی به زل و گه وره نه زانییوه ،پشتی له دنیاو ماڵ و دارای کردوه له وکه سانیش که حه مدی ئه ویا ن کردوه خۆی لا داوه.هه میشه به ته ناهای بێناوو نیشان ژیانی بردوه ته سه ر و رێگای سۆفیانه و خواپه ره ستی گردوه ته به ر.به ڵام لاینگرانی یارسانی (ئه هلی حه ق)ئه ڵێن که باوه له یاران وپیره وانی "شاه خوشین لۆرستانی(د406ک.م-ک467ک.م)"ه هه ربۆیه خودی باوه له گه وره کانی یارسانی دێنه ئه ژمار.





بابا طاهر همدانی [گه وره پیاوانی کورد(بزرگان کرد) , شیعر و قسه ی خوش * سورانی * , ]



بابا تاهیر عوریان
 بابا طاهر   باوه تاهیر       بابا تاهیر
 

باوه تاهیر هه مه دانی کوری فه ریدون له شاعێره کانی سه ده ی چواروپێنج و هاوو چه رخی "توغرول بیکی سه لجووقی"بووه.به پێ کتێبی "راحه الصدور" توغرول له ساڵی 445 چووه ته هه مه دان و له گه ڵ باوه جه عفه رو و شێخ حه مشا له کێوی خدر"خضر"چاوپێکه وتنیان بووه. کاتێک باوه چاوی به سوڵتان ئه که وێت لی ئه پرسێت له گه ڵ خه ڵقی خودا چۆن ئه جولیته وه؟
سوڵتان له وه ڵامی باوه تاهیرا ئه ڵێت: تۆبیڵێ ئه بێت چۆن ره فتار که م؟
باوه ئه ڵێت :"ان الله یامر بالعدل و الاحسان"
سوڵتان ده س به گریان ئه کاوو ئه ڵێت :هه ر وا ئه که م.
هه ندێک له مێژوونوسان باوه تاهیر به هاوچه رخی"ئیبنی سینا(کۆچ کردوی 428) " ،هه ندێکیش به هاوچه رخی"خاجه نه سیری تووسی (کۆچ کردوی672)" ئه زانن ،به ڵام زۆربه ی مێژوونووسان هاوده وره بوونی باوه له گه ڵ "عین القضا(525)و خاجه نه سیری تووسی (672)به هه ڵه ئه زانن ،بۆچوونیان وایه که باوه له ساڵی 390 له دایک وه له 450داکوچی دوایی کردووه. 
به ڵام ره زا قولی خانی هیدایه ت له "مجمع الفصا"ئه ڵێت:تاهیری هه مه دانی عۆریان که له زانایانی هاو چه رخی خۆی بووه له "410"پێش له عه نسۆری و فیردۆسی .. فه وتی کردوه.
میرزا مه هدی خانی که وکه ب که ژیاننامه ی باوه تاهیری له گوڤاری ئاسیایی"به نگا ڵ" له 1904زاینی دا نوسیوه به پێ دوو به یتێکی باوه(مو آن بحرم که در ظرف آمدستم --مو آن نقطه که در حرف امدستم__به هر الف الف قدی برآی--الف قدم که در الف آمدستم)به م جۆره ئه نوسێت و ئه ڵێ:"الف قد"و "طاهر"و "دریا"وبه حیسابی ئه بجه دهه ر کامیان ئه بێت "215"ئه گه ر ئه ندازه ی "الف قد"که"215"یه له گه ڵ ئه ندازه ی "الف""111" کۆکینه وه (جه مع کینه وه) ئه بێته "326"که به رابه ره له گه ڵ پیتی وه شه ی "هزار"ئه گه ر "هزار" به م جۆره بنووسین:"ها،زا،الف،را" مانای ئه م دوو بیتیه ئه مه یه که هه زار ساڵ گه ورێک دێته دونیاوه منیش ئه و"الف قد"م که له "الف"ی دونیادا هاتوومه دونیا به ساڵی"326".
باوه تاهیر هه مه دانی هیچ کات خۆی به زل و گه وره نه زانییوه ،پشتی له دنیاو ماڵ و دارای کردوه له وکه سانیش که حه مدی ئه ویا ن کردوه خۆی لا داوه.هه میشه به ته ناهای بێناوو نیشان ژیانی بردوه ته سه ر و رێگای سۆفیانه و خواپه ره ستی گردوه ته به ر.به ڵام لاینگرانی یارسانی (ئه هلی حه ق)ئه ڵێن که باوه له یاران وپیره وانی "شاه خوشین لۆرستانی(د406ک.م-ک467ک.م)"ه هه ربۆیه خودی باوه له گه وره کانی یارسانی دێنه ئه ژمار.

له کاره به جێماوه کانی باوه "کلیمات القصار" به عه ره بی دوبیتیکانیه تی به زاراوه ی له کی ولوری. 
 قبر بابا طاهر ( همدان )    گلكوی باوه تاهیر  ( هه‌مه‌دان )
له باره ی قه بر باوه تاهییروه دوو بۆچوون هه یه:

1-گڵکۆی باوه تاهیر له هه مه دان لای قه بری ئیمام زاده حاریسه.
2-له شاری خۆره م ئاوای لۆرستان بیناێک به نێوی "بقعه باوه" هه یه که زۆربه ی خه ڵکی ئه و شاره بۆچوونیان وایه که شوێنی له دایک بوونی باوه تاهیر بووه،له مه رکه زی شار له رۆژئاوای قه ڵای "فلک الافلاک"له قه راغ ماڵه کۆنی مه لا ئه بوو(آخوندابو)قه برێک هه یه که ئه ڵێن ئه ویش قه بری شاعێرباوه تاهیره.

سه رچاوه :

دایره المعارف کردی "مامۆستابۆره که یی"
دیوانی "باباطاهر"چاپی 1373
و..


شیعری بابا تاهیر (شعر بابا طاهر)



نوشته شده توسط خوشه ویست در  دوشنبه 19 دی 1390 و ساعت 05:35 ب.ظ


(17) نظر
       





پاییز [شیعر و قسه ی خوش * سورانی * , ]



 

پاییز " لهجه کرمانشاهی "



دووباره دیمه‌ی ئیواره‌ی پاییز

له قابی زه‌ردی فه‌سلی گه‌لاریز

پاییز ره‌ونه‌ق گرت وه نه‌فه‌سی یار

ده‌رچوو ته‌م و غه‌م له جه‌سته‌ی بیمار

دووباره دیمه‌ی هه‌میشه وه‌هار

جوور ئه‌وسا سه‌وز و گه‌ش و بی قه‌رار

ئه‌و وه‌هاری ره‌نگ ، من زه‌رد چوو خه‌زان

من له گیان که‌ندن ، ئه‌و له گول واران

دووباره دیمه‌ی چمانی سه‌راو

سه‌راو چه بویشم خودی خوه‌ره‌تاو

وه‌نیم نگاهی یادی جاران کرد

ئازای ئه‌نامم ههنگوین‌واران کرد

دووباره دیمه‌ی ئیواره‌ی پاییز

په‌یمانه‌ی سه‌برم له‌بریز بی له‌بریز

سلامی کردم ، گولی وه‌پی دام

وت گول ئه‌رای چه؟ من خود گول سیمام
« ئه‌مشه‌و »

ئه‌مشه‌و یه‌خه‌ی کی بگرم

بو ده‌ردی خوم

تالی ژیان ، له تاری شه‌و

چون وون بکه‌م

که خوم ، له خومدا

خوم ده‌خوم

ئه‌مشه‌و چون خه‌و

له نیو چاوم دا میوان که‌م

که شورایه‌ک خه‌می گه‌وره

له به‌ندیتی له نیو دلمدا

جی‌ی هیشتووم

ئه‌مشه‌و په‌نا بو کی ببه‌م

بو ناله‌ی خوم

روو له کی نیم

که‌میک فرمیسکم بداتی

بو ده‌ردی خوم

ئازاری ژین ده‌ریایه‌که‌و

له دلی مندا خنکاوه

په‌ژاره‌و خه‌م بارانیکه‌و

له روحم دا په‌له‌ی داوه
بابرده‌ڵه‌ 

له‌به‌ر ئازاری ژینی ناله‌باری
ده‌ناڵێ بولبولی شه‌یدا به‌زاری

به‌ سۆز و داخه‌وه‌ ده‌یگوت فه‌قیرم
په‌ڕ و پۆم هه‌ڵوه‌ری، بێ واده‌ پیرم

مه‌لێکی فێری دارستان و لێڕ بێ
قه‌فه‌ز پیری ده‌کا با شووی له‌ زێڕ بێ

ته‌لار و سه‌رسه‌را و کۆشک چ دێنێ
که‌ کۆیله‌ وه‌رهه‌می تێدا هه‌ڵێنێ

له‌ گه‌ڵ کازیوه‌ بۆی نه‌فڕم چڵاو چڵ
نه‌بینم گوڵ، چلۆن ئارام ده‌بێ دڵ
چ خۆشه‌ عیشق و سه‌رمه‌ستی، چ خۆشه‌
چ خۆشه‌ ژین به‌ سه‌ربه‌ستی، چ خۆشه‌

چ تاڵه‌ کۆیله‌تی و دیلی، چ تاڵه‌
به‌ که‌م بێ ژینی وا پڕ ئاه‌ و ناڵه‌

من و کونجی قه‌فه‌ز ئه‌ی داد و بێداد
ئه‌من دیلم، قه‌لیش سه‌ربه‌ست و ئازاد

له‌ سوێی هێلانه‌که‌م له‌ت له‌ت بوو جه‌رگم
له‌ تاوی گوڵ نه‌مام، نیزیکه‌ مه‌رگم
 

مەستانە
 
مەستی چاوێکی مەستی مەستم

مەستانەوار مەستم دەکەی دەبەی هەستم

ساقی مەست و باقی مەست و منیش مەست

لەمەستیدا تێنەگەشتی لەمەبەستم

بەمەستی لەئاستانەی دەر ویستم بچمەدەر

ئەفسونی نەرگسی مەستت بەست دەستم

 

وەرە با بۆت بڵێم لە ‌هەڵبەستی خۆم

کە وا چۆن شێت ئەبم کاتێ مەستی تۆم

من لە ڕێگا ئەڕۆم بە مەبەستی تۆم


هه‌تاوه‌ خه‌واڵۆكانی وڵاتی من [شیعر و قسه ی خوش * سورانی * , ]





هه‌تاوه‌ خه‌واڵۆكانی وڵاتی من

لێره‌

له‌ مه‌ڵبه‌ندی هارۆژان

له‌ بێشكه‌ی ئه‌رغه‌یانی دا

به‌ شنه‌ی پرس و ترس راده‌ژێنن

وا ده‌زانی جیهان ده‌له‌رزێنن

 

ئه‌ی هه‌تاوه‌ خه‌واڵۆكانی

رۆژهه‌ڵاتی من

چ شه‌وێك بێ گریان

سه‌رده‌نێنه‌وه‌

كاتێك ده‌بینن

كه‌ به‌حری ئه‌ستێران ژاكاوه‌ و

باغی ئاره‌زوو مه‌یوه‌

چ جه‌مێك تێر ده‌خۆن

كاتێك هه‌زاران برسی

له‌ ئه‌ندیشه‌تان له‌ پارووتان راماون

چ سالێك موویه‌ك و سپی ناكه‌ن

كاتێك وڵاتێك

ره‌ش ره‌ش ماندووی و

پۆل پۆل ئاواره‌یی چاندراوه‌

ئه‌ی هه‌تاوه‌ خه‌واڵۆكانی وڵاتی من

كۆا سێبه‌رتان     



کرته  له  سه‌ر دریِژه‌ی  بابه‌ت  بکه‌ن  تکایه...
گوڵ و خونچه‌ی به‌هارانیش له‌تۆ نه‌شمیله‌تر نابێ
نه‌مامی عه‌رعه‌ری كۆرپه‌ش له‌تۆ خنجیله‌تر نابێ

درۆیه‌ تۆ له‌ ئینسان بی، ئه‌مه‌ ئه‌قڵم قبووڵ ناكا
په‌ریش حه‌دی نییه‌ وابێ، ئه‌به‌د حۆریش به‌تۆناگا

ژیان و كه‌عبه‌كه‌م تۆیت و به‌سه‌د كه‌عبه‌ی مه‌كه‌ت ناده‌م
گه‌رناوی تۆم له‌سه‌ر ده‌م بێ، به‌ساڵیش ناوی خوا نابه‌م
عه‌لی عارف ئاغای شاری

 

چه‌كوشی مه‌ڵاس له‌ ده‌ستی زبرا 
چیرۆكی هیَزی ئه‌و برسیانه‌یه‌ 
له‌ش ئه تویَننه‌وه‌ له‌ناو ئا گرا 
كاوه‌م نمونه‌ی ئه و داستانه‌یه‌ 

شێركۆ بێكه‌س

 

به‌ده‌ستی خۆت كه‌ جامت خسته‌ سه‌ر لێوت غه‌شیمانه‌ 
گه‌ر زه‌هریشی تێدابێ، گوناهی خۆته‌ بیزانه‌ 
هه‌ڵه‌ یاخود گوناهت كرد، له‌ كاتێكدا كه‌ بێ هۆشی

سزا و تاڵاوی هه‌رچیبێ، ده‌بێ وه‌ك باده‌ بینۆشی 

ه‌حمه‌د هه‌ردی

 

شه‌وانه‌ هاونشینی جامی باده‌م 
به‌ باده‌ با په‌ژاره‌ و خه‌م به‌ باده‌م 
كه‌ ده‌ستی رۆژگار بایدا سه‌ری من 
سه‌ری شوشه‌ی شه‌راب وا چاكه‌ باده‌م 

هێمن موكریانی


